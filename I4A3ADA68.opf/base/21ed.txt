#/ /dus gsum rgyal ba'i mkhyen brtse nus pa'i rang gzugs dkyil 'khor rgya mtsho'i gtso bo khyab bdag rdo rje sems dpa'i ngo bo mgon po bsod nams mchog ldan bstan pa'i rgyal
mtshan dpal bzang po'i rnam par thar pa ngo mtshar dad pa'i rlabs phreng zhes bya ba bzhugs// //

/ /oM swasti siddhaM/ dus gsum rgyal kun mkhyen brtse nus pa'i rang gzugs dkyil 'khor rgya mtsho'i gtso bo khyab bdag rdo rje sems dpa'i ngo bo mgon po bsod nams mchog ldan
bstan pa'i rgyal mtshan dpal bzang po'i rnam par thar pa ngo mtshar dad pa'i rlabs phreng zhes bya ba gdan gsum tshang ba'i dpal ldan bla ma dam pa'i zhabs sen zla ba'i
cod pan byang chen mthar thug gtsug tor rtse mor 'ching ba de srid brtse ba chen pos rjes su bzung ste byin gyis brlab tu gsol/ rigs kun bdag po rdo rje 'chang chen mi yi
gzugs su song ba'i gar/ /dang po'i mgon po bsod nams zhing du e wa~M zung 'jug sgyu ma'i 'phrul/ /rnam kun mchog ldan 'gro la rjes brtse bstan pa'i rgyal mtshan legs 'dzin
pa/ /dpal ldan bla ma mkhas btsun bzang po'i 'khor los sgyur de rgyal gyur cig /gdul dka' 'dul la dpa' ba'i snying stobs kyis/ /brgya pa'i tshe dus mchog

gi sprul pa'i gar/ /legs bsgyur shAkya seng ge dkyil 'khor gtsor/ /rab bzhengs dgyes mdzad rdo rje he ru kaH mkha' la mkha' yi sbyor ltar gnyis med yum/ /zag med bde chen bskyed
pa'i bdag med mas/ /rjes bzung rnal 'byor dbang phyug birWa pa/ /paN grub yongs kyi 'khor los sgyur ba'i rgyal/ /mgon de'i dbang gi mtho ris chu bo'i rgyun/ /lo paN
skal ldan shing rtas nyer drangs pa/ /rnam dpyod lto bar 'khyil ba'i drang srong che/ /sa skya'i bla chen rjes 'brang bcas las su/ /gang gi bstan srog rgyu skar 'phreng
ba'i dbus/ /snyan brgyud tshad ma bzhi yi snang ba'i gzi/ /cher 'bar slob bshad 'dzin pa'i bdag chen rje/ /rdo rje 'chang dbang blo gros rgyal mtshan dpal/ /mgon de'i gdams
pa'i bang mdzod kha'u pa/ /kun spangs bla ma'i snyan brgyud zil dngar gyis/ /thugs kyi za ma tog gtams tshar pa rje'i/ /dri med ring lugs yid bzhin dbang gi

rgyal/ /dmar ser dhIHyig bzhu blugs mi yi gzugs/ /'khor lo'i mgon po bsod nams skal bzang dpyid/ /mchog tu mi 'gyur bde ba'i bdag nyid can/ /dpal ldan bla ma khyab bdag rdo
rje sems/ /a ho 'phags bod ris med grub mtha'i srol/ /'dzin pa'i mkhas grub yang srid mtha' klas kyang / /zhing 'dir 'jam mgon bla ma sa skya pa'i/ /bstan pa'i khur chen
rnam dpyod phrag par lci/ /dbang lung rjes gnang rig gtad rgyud bshad zlas/ /gdul bya'i blo yi kunda bzhad pa'i mod/ /grol lam ka spu ra yi gzegs ma'i rdul/ /thabs pas sgrib
gnyis tsha gdung sel la sbyor/ /gcig tu rnam gsum mkhas pa'i bya ba la/ /rtag par 'grus kyang rim gnyis rnal 'byor gyis/ /gang thugs mtshan dpes yongs spras he ru kar/
/bzhengs pa'i cho ga rdzogs pa 'di ko mtshar/ /de phyir mes pos bskal par bsams byas kyang / /gting mtha' dpag par dka' na bdag 'dra bas/ /rtogs brjod smra ba 'dab chags
rtse sgro yis/ /mthon po brag ri zad par byed pa bzhin/ /'on te rnam 'dren dus mkhyen rgyal po yis/ /bde bshegs rtswa mchog bstod pa'i legs byas bzhin/ /rdo rje slob dpon
bsngags pa'i skal bzang 'di/ /grangs med skye bar chos dkar zong gis bsgrubs/ /de phyir rnam par thar pa'i pi wang rgyud/ /bcad lhug tshig gi sor mos legs bskul sgra/
/dpyod ldan rna bar 'jebs pa rdo rje'i glu/ /gzhom med nA da'i dbyangs su blangs 'di nyon/ /de'ang 'jam mgon

sa skya paNDi tas/ /mchod bstod 'dud pa'i bdag nyid can/ /shis pa brjod sogs mi 'gal te/ /thams cad du yang ston pa yi/ /che ba 'ba' zhig ston phyir ro/ /zhes pa'i don ltar
tshigs bcad dpyid kyi rgyal mo'i glu dbyangs sngon du 'gro ba'i sgo nas gleng bar bya ba ni/ mkhas pa'i gsung las/ gang phyir dge legs thams cad ni/ /rtag tu sbyin zhing
'phel 'gyur ba'i/ /thub bstan dpag bsam ljon shing gi /ngo mtshar gleng la su mi gus/ /zhes bdag cag gi rnam 'dren dam pa rigs dang dkyil 'khor kun gyi khyab bdag mgon po
bsod nams mchog ldan bstan pa'i rgyal mtshan dpal bzang po 'di nyid/ byon dang 'byon 'gyur 'byon bzhin pa'i sras bcas rgyal ba mtha' dag gi sku gsung thugs yon tan 'phrin
las thams cad kyi ngo bo/ de dag gi mgur gyi bum pa nas dam pa'i chos kyi phung po zad mi shes pa ljags kyi dbang po legs par bkram ste gdul bya rnams kyi rna bar 'jebs
pa'i sgra bo che yongs kyi snying por gyur pa nang rig pa sde snod gsum dang rgyud sde bzhi'i 'byung gnas de rnams klog pa thos bsam dang spong ba bsam gtan gyi sgo nas
tshul bzhin 'dzin pa'i theg gsum skyes 'phags 'dus pa'i dbang phyug /ris su ma chad pa'i grub pa'i mtha' rgya mtsho chen po'i pha rol tu son pas mkhas pa/ nyis brgya lnga
bcu rtsa gsum sogs nyes ltung gi cha phra mo tsam gyis kyang ma gos par las 'bras la zhib mor dpyod pas btsun pa/ bdag bas gzhan gces pa'i byang chub kyi sems rin po che
thugs la 'khrungs pas gzhan don lhur mdzad pas bzang po/

ma nub dbang gi chu bos thugs rgyud smin pas grol byed bskyed pa dang rdzogs pa'i rim pa ni zab lam la brten nas grub pa'i mtha' snyog par nus ldan rig sngags 'chang ba sogs
gsang ba bsam gyis mi khyab pa'i yon tan gyi phung po tshangs pa/ dbang phyug /khyab 'jug ste 'jig rten gyi gtso bo gsum dang nyan rang byang sems so skye'i tshogs kyis
gzhal bar dka' ba 'phags pa rnams kyi ye shes kho na'i spyod yul nyag gcig pa bdag 'dra'i blo gros kyi cha phra bas lta ga la zhig /sku tshe'i 'phreng ba du mar thub bstan
rin po che gsal bar byed pa'i mkhas grub kyi skyes rabs mu thi la'i 'phreng mdzes dang / sku tshe 'dir yang lha dang bla ma mang po zhal gzigs shing lung bstan thob pa/
rdo rje chos skyong bran du 'khol ba'i 'phrin las sgrub pa/ sa lam gyi yon tan phul du byung ba ni/ zhu lan nor bu'i 'phreng bar/ bdag gi yon tan sba bya zhing / /gzhan
gyi yon tan bsgrag par bya/ /zhes pa'i don bzhin yon tan mtha' dag rgya mtsho'i gting gi rdo ba ltar mi mngon pa gtso bor 'don pas bsnyel tho dang zhal slob kyi rigs la
gsung 'phros kyi zur tsam yang cher ma gsungs shing / kho bos gsung ngag rin po che zhus skabs mdang rmi lam du po ta la'i li ma lha khang yin rgyu bal ze'u lha khang 'dra
rung ba'i glo skar nas bltas pas rje btsun sa skya pa chen po bzhugs 'dug pa zhig byung ba gsung ngag rin po che 'di'i 'chad nyan la dgyes pa 'dra gsung ba zhib tu zhus
kyang de tsam las mi dran zhes thugs dkyil che bas gsal bar mi mdzad na'ang don du mnal ltas ma yin pas gzigs

snang ngo mtshar ba zhig byung tshod du mchis/ snga phyir mjal ba tsho'i skabs nan tan du zhus na thor bu tsam mi gsung ba'i nges pa mi 'dug kyang rang nyid rtag par 'dzin
pa'i 'ching ba dam pos bcings pa'i dbang gis rje bla ma'ang sku tshe mthar phyin par bzhugs pa gzhir bcas kyi slar rim gyis zhu 'dun la lus song zhing zur thams cad mkhyen
pa dang / rje 'di nyid zhal 'dris ye med pa'i skabs mnal lam la gzims khang shar yin khul du khri mtho bar sa lugs kyi bla ma yin zer ba sku bong che zhing gzi brjid phun
sum tshogs pa zhig la dbang chos mang po gsan pa'i mnal ltas byung ba nas lo gcig tsam gyi thog yar klungs bkra shis rtse chos sder zab chos gsan par glo bur du phebs
par shar ba'i sgo dod cing zhing skyong dbang po'i chos skor rnams gsan nas gung thang du phebs pa'i 'od gsal zhig la ras ljang gu'i ang rag tsam las gos gzhan med pa skra
dang sma ra dkar po byas pa lag tu mi rkang gi gling bu thogs pa zhig na re mgon po bsod nams mchog ldan 'di slob dpon dharma pA la/ gzims khang shar gyi bla ma zhig dang
tshar pa chos rje sogs kyi skye ba yin/ khyod kyis nga la gtor ma re'ang ma chag pa gyis/ nga'i chos skor rnams su rung rung la ma ston zer ba zhig byung snang ba bdag
yid bzhag chungs pas kha che rin cen rdo rje dang dharma pA la gnyis som nyir gyur rung slar dpyad tshe phyi ma nyid du nges shing bka' las/ rjes sor gzims khang shar du
yun ring por stan chags pa dang mdzad pa'i tshul rnams la rjes su dpags tshe tshar

chen chos kyi rgyal po thub bstan spyi dang bye brag rang bstan kha'u brag rdzong pa'i ring lugs 'dzin par sprul pa'i zlos gar bstan pa 'dra phebs pa rdo rje'i gsung bla na
med par go /gzhan du bsam gyis mi khyab pa'i rtogs pa brjod pa'i rngo ma thogs na'ang snyigs dus kyi gdul bya smin pa gsum shas chung / sgrib pa gsum gyi bag chags ches
cher bdo ba'i gang zag rnams kyi blo dang 'tsham par rnam par thar pa rgya mtsho lta bu las cher long tsam drung du 'khod pa'i rgyus yod 'dras zin bris su btab cing / rigs
kun khyab bdag zha lu mkhan chen kun spangs pa chen po'i spyan ras kyis btsa' bar mdzad de lam tsam zhus dag pa'i steng nas cung zad 'dri ba ni/ rin po che sdud pa las/
'dzam bu'i gling 'dir chu klung ji snyed cig 'bab cing / /me tog 'bras ldan sman dang nags tshal skyed byed pa/ /ma dros gnas pa'i klu dbang klu bdag brten gnas te/ /de
ni klu yi bdag po de yi mthu dpal yin/ /rgyal ba'i nyan thos pa dag ji snyed chos ston dang / /'chad dang rig pa dag dang ldan par brjod pa dang / /mchog 'phags bde ba byed
dang de yi 'bras thob pa/ /de dag kun kyang de bzhin gshegs pa'i skyes bu'i mthu/ /zhes 'dzam bu'i gling gi chu klung sman dang nags tshal sogs klu'i rgyal po'i mthu las
byung ba bzhin thub pa'i rjes 'jug gi tshogs thos bsam sgom pa'i mthu la brten nas 'bras bu thob pa rnams de bzhin gshegs pa'i thugs rje las byung bar gsungs pa spyir
sangs rgyas 'jig rten du mi 'byon pa'i tshe mun bskal dang byung ba'i

dus sgron bskal du bshad pas bskal pa bzang po 'di la sangs rgyas stong 'byung bar gsungs pa'i 'o skol gyi ston pa shAkya seng ge'i lung rtogs kyi bstan pa yul dbus 'gyur 'chad
du dar rgyas su gyur pa nas yun ring zhig nas bod du dam pa'i chos 'byung bar lha mo dri ma med pas zhus pa'i mdo las/ nga yongs su mya ngan las 'das nas lo nyis stong
lnga brgya na gdong dmar can gyi yul du dam pa'i chos dar ba 'gyur ro/ /zhes sA la'i nags kyi sman ljongs ri kha ba can gyi khrod du rgyal ba'i bstan pa byung ba'ang spyir
'gro ba mi'i byung tshul lha las phul byung gi bstod 'grel du/ skya seng bu lnga dang dgra ngan dpung tshogs bcu gnyis 'thabs pa'i dus su rgyal po rU pa ti zhes pa dmag
stong phrag gcig dang bcas pa bud med kyi chas su zhugs te/ ri gangs can gyi gseb tu bros pa las 'phel tshul byung zhing rgyal po bka' 'bum sogs thugs rje chen po'i chos
skor rnams su spyan ras gzigs dang sgrol ma'i sprul pa spre'u dang brag srin mo 'dus pa las 'phel bar bshad pa gdong dmar sha zan gyi phrug gu shin tu gdul bar dka' bar
chos la blo mi 'jug pa rnams bka' gdams glegs bam rin po cher/ bod ni rgyal po dag la tshad mar 'dzin/ /mi dbang mdzod la bod khams bde bar skyongs/ /zhes thog mar 'bangs
mtha' dag rgyal po chen po zhig gi mnga' 'og tu bsdus te rim gyis sangs rgyas kyi 'phrin las 'byung bar mkhyen nas bod spyi'i rgyal po la snga ba rje gnya' khri btsan
po nas rgyal rabs rim par byung la/

dam pa 'di'i rigs ni/ bod rgyal po'i dbon du gyur pa'i 'a zha zhes bya zhing de'ang zur mkhar blo gros rgyal po'i shes bya spyi'i khog dbug gtan pa med pa'i mchod sbyin gyi
sgo 'phar yangs por bon gyi gtam rgyud drangs par/ gri gum btsan po'i dus dmag drangs nas kha che'i yul bcoms pa'i tshe yul bye brag pa puNdra sur brag nyung ma ltar gshog
par byed pa'i rdzu 'phrul can gyi mu stegs bye brag pa zhig la 'a zha zer zhes gang zag cig la ngos bzung zhing mi shi ba dang phyugs bsad pa rang gi mi phyugs su skye/
phung po dang mnyam du sbas pa skye ba phyi ma dbang bar lung ston/ sha khrag gis mi ma yin pa rngan nas smreng gis dkrol bas phan par byed pa la bon nam leng tser grags
la/ des ma rungs te rgyal po'ang long ngam rta rdzi zhes pas bkums smra ba gri gum gyi dus bod du 'a zha byung bar 'dod pa 'dra snang ba dang / dpa' bo gtsug lag gis mkhas
pa dga' byed du/ gurNa kha tra zhes bya'i yul khams nas/ /mu stegs bon po 'a zha zhes pa byung / /zhes ngos bzung pa'i rdzu 'phrul can des rgyal po'i mtshan gri gum zhes
btags par brten nas rgyal po grir bkums par bshad/ de nas rgyal rabs nyi shu rtsa bzhi pa dmus long dkon pa bkras byung bar yab 'gro gnyan lde'us ba zha'i yul nas sman
pa bos nas mig phye gsung pa bzhin phye bas spyan byung ste ltag ri gnyan gzigs su grags pa ltar na 'a zha zhes pa yul gyi ming du bshad/ thams cad mkhyen pa dge 'dun rgya
mtsho'i rnam thar zhal gsungs mar/ khri srong

lde'u btsan gyi skabs/ rje sreg po khyung bzhi lha jo bo lcam dang lnga/ 'bangs ra klog can dang drug /se 'a zha gnyis dang bcas pa rnams/ chad pa mdo khams sgang nas chad/
chags pa g.yas ru shangs su chags zhes pa rnams gungs bsgrigs na gang zag rang mtshan pa zhig la bkar nas rgya gar phyogs na yod tshul khungs dag par mi sems te bon dang
mu stegs mi gcig pas lo rgyus de 'dra dwags brgyud pas bon gyi rjes su 'brangs pa'i sgrung gi bye brag tu snang / spyir 'dzam bu gling pa'i mi rigs phyi bar nang gsum las/
rgyal rigs/ rje rigs/ bram ze'i rigs/ dmangs rigs te phyi rigs bzhi/ rgya gar lha/ rgya nag klu/ hor lha ma yin/ bod spre'u dang brag srin mo ste bar gyi rigs bzhi/ bka'
chems bka' khol mar/ sprel phrug spun bzhi brgya po de tshan pa bzhir 'thabs pa dang mes pos bar mtshams byas te zhing la cha bzhir bgos/ gcig la gcig 'jigs nas tshan
bzhir chad pas se dang / rmu dang / ldong dang / stong ste nang mi'u rigs bzhi rnams bcu gnyis po rigs kyi phyi mor grags/ mi'u gdung drug tu dbye na bod mi khri tho chen
po bya ba de la dgra 'bru ldong lga dang nu bo dpa' rda ste bu drug ces bshad spyan snga lha gzigs ras pa'i yig tshang du/ dga' ldong 'bru gsum dgra dang bzhi/ /nu bo dpa'
mda' gnyis te drug tu gsungs/ /tshal pa thams cad mkhyen pa si tu dge ba'i blo gros kyi hu lan deb ther du spre'u dang brag srin mo las mched pa

ma sangs spun dgu/ rgyal phran nyi shu rtsa lnga/ bcu gnyis/ sil ma bzhi bcus rim gyis dbang byas par bshad pa kun mkhyen mkhyen brtse'i dbang phyug gi rnam thar du mi'u gdung
drug gi nang tshan du gsungs pa grong du dngos ming ngos ma 'phrod kyang zhwa dmar thams cad mkhyen pa bzhi pas mdzad pa'i khrus khang lo tsA ba bsod nams rgyal mtsho'i
rnam thar du/ phyi'i rus chen ldong la nang tshan bco brgyad du gyes pa'i rog yin te/ zhes nang gses kyi khyad par du ngos 'dzin pa rnam dpyod dang ldan pa'i gsung 'di
bzhin ltar rus so sor dbye gzhi gcig la dbye ba'i ya gyal mang du byung ba'i rus chen drug gi dang po'i nang gses su gtogs pa gor ma chag /rgyal phran sil ma'i khrod kyi
rgyal por gyur pa rje gnya' khri btsan pos bod spyi la dbang sgyur ba nas mnga' 'og tu gyur cing rje dang gnyen bsres pas dbon du song / lha btsan pos bstan pa rin po che'i
ched du chos kyi bca' khrims mdzad pa'i tshe na rjer gtogs pas rdo ring gi yi ger yang dbon 'a zha zhes rgyal rigs khungs btsun dri ma med pa de las rim par brgyud de
glang dar gyis bstan pa bsnubs rjes so thar gyi bstan pa'i me ro smad nas bslang ba'i tshe 'a zha mgo bo che'i sras 'a zha ye shes g.yung drung gis khams su sdom pa len
par 'byon pa'i zhor du ra sa 'phrul snang gi gtsug lag khang mjal du byon pa'i dus steng khang la 'gro ba'i skas kyi mar zur gdong la dpal ye shes mgon po'i sku gzugs ri
mor bris pa yar 'dzeg skabs yod pa la mar lam bris sku de dpal mgon po dngos su gyur cing thod ba'i

nang na dgra bo'i snying khrag blug pa mi rtsib kyis thur ma byas te gsol ba mngon sum du bstan nas rjes su bzung bar gsol ba btab pas/ khyod kyi mi brgyud dang chos brgyud
bcas pa'i srung ma ngas bya/ khyod khams nas zla ba gcig la 'khor bar gyis zhes gsung gi gnang ba thob pas 'a zha mthu che bar grags shing mgon po 'di nyid rtsis mgon yin
par sems/ khams su byon nas bla chen gyi mkhan bu tre bo mchog bla la sdom pa der bas ma'i rgyun blangs nas sna nam 'dres brda/ 'o yug /gnas po che sogs dge 'dun gyi sde
btsugs pa de dag las gyes te mang du 'phel/ kun mkhyen bu'i chos 'byung du sdom pa chab gtor ma'i rgyun blangs zhes snang / de nas 'a zha lha'i blo gros kyis lha ldan gtsug
lag khang la zhig gsos dang rdo kong bkra shis 'od 'bar phul/ a mes jo sras phur pa 'phel gyis rngog lo rgya gar du 'byon pa'i cha rkyen la gser srang bcu bdun phul/
gegs med par phyir byon nas lo tsA ba'i chos 'khor gyi thog ma yang 'dol chung du bskor/ dpal ayon chen pos byin gyis brlabs shing ma hA kA la dngos su bzhugs pa'i gnas
dang zung 'brel du jo bo blo gros kyis gnas gzhi btab pas rtsis gnas gsal bar grags/ dpal ldan sa skya pa'i mnga' thang sgang la rgyag pa'i dus chos kyi rgyal po 'phags pa
rin po che dang ti shri kun blo sogs kyi zhabs la/ nam mkha' rgyal mtshan/ nam mkha' bzang po/ shAkya seng ge can gyis gtugs par nyang gzhung mtha' dag shes su bcug

pa'i 'ja' sa la gser gyi tham ka /shel gyi nyin shan/ dngul gyi sgor mo lung dang bcas las ka gnang bas gnas gsar stong dpon du grags/ rgyal po/ sngags 'chang / ge sar gyi
yon tan tshang ba'i mi bdag rim byon las stong dpon kun dga' rdo rje'i sras nang so chos kyi rgyal po'i khab tu snyan brgyud kyi mnga' bdag 'jam dbyangs chos rje'i lcam rdo
rje rnal 'byor ma'i sprul pa dpal ldan 'dzom pa byon par lcam sring brgyad byung ba'i bgres pa nang so rnam rgyal dpal bzang slob dpon chen po padma'i rnam 'phrul sku
zhang 'jam dbyangs chos rje nam mkha' rgyal mtshan yab sras gsum bsten nas 'khon gyi yab chos rdo rje phur pas gtsos gsar rnying gi zab chos mang po zhus shing bsnyen sgrub
bzlas sgom mthar phyin/ slob dpon chen po'i bsnyen phur me 'bar bzhin pa rtsis kyi mchod rten nag po nas bzhes/ dgung lo brgyad cu rtsa lngar phebs na'ang skyes dar ma'i
yang rtsal dang lang tsho ltar gyur pa'i grub mtshan ngo mtshar ba ston/ rin chen sgang pa sgos dang yon mchod du gyur pa'i zhal ngo phyi ma rnams kyis rang bstan gyi
srog 'thud pa'i rten 'brel gyi sgo 'grig /de 'og phyag na rdo rje'i sprul pa nang so mgon po rin cen gyis mgon po zhal gzigs shing thal rdeb kyis log 'dren sgrol ba/ ri dwags
sogs la bya glag gis 'tshe ba'i tshe sngags rgya ting 'dzin tsam gyis sar lhung ba/ mi chos la'ang sgyu rtsal 'gran zla dang bral bar grags/ de 'og 'jam dbyangs kun
dga' blo gros zhes gzhung lugs rgya mtshor sbyangs pa che zhing dngos stobs

rigs pas rgol ba thams cad zhum par nus pa'i gnas gsar chos mdzad ces snyan pa'i sgra bo che kun tu bsgrags/ sgrol dkar gyi sprul par rgyal dbang padma'i lung gis zin pa'i
lcam bgres pa khrom ge sar rgyal po'i mag pa'i brgyud pa shar kha rgyal rtse ba'i khab tu byon nas snga 'gyur gyi rgyud 'bum bzheng ba dang bka' gter bstan pa'i sbyin bdag
zla med du mdzad/ de 'og mar pa'i yum bdag med ma'i sprul par grags par lung du zhabs drung 'brug pa dbon rin po che'i jo mor phebs/ rje btsun ma gsum gyi gcig gis bdag
chen rdo rje 'chang chen por gsung ngag rin po che gsan nas sgrub pa snying por mdzad pas 'da' kha ma'i nyams len gyis grub mtha' snyogs/ rnal 'byor ma kun dga' chos ldan
dang ni gu chos sgron ma gnyis kyis ka thog pa bzhag bla ye shes 'bum dang sprul pa'i gter ston padma gling pa gnyis la btugs nas zab lam rdzogs pa chen po'i chos nyid
zad pa'i sar 'khyol/ nang so sku mched gnyis kyi jo mor sa skya'i nang chen lha khang chen mo ba'i sras mo dpal 'dzom bsus pa'i sras nam mkha' rdo rje tshe brtan dpal 'byor
bzang po ni yig rtsis/ brtag pa rnam pa brgyad la sogs pa lugs kyi bstan bcos la mkhas pa/ sgam zhing brtan la blo gros kyi mthu phul du byung ba/ bdag chen chos rje yab
sras gsum/ lce ston seng ge sogs mkhas grub kyi dam pa mang du bsten/ rang gi a ne 'khrul zhig kun dga' chos ldan la rdzogs pa chen po'i khrid gsan

pas nyams gong 'phel gyi rtogs pa klong du gyur/ thos grol dang gcod yul sogs la brten nas sgyu lus rmi lam la rang dbang thob pas lcang lo can gyis mtshon dag pa'i zhing myul/
gam pa rdzong du phyag rdor gyi bsnyen pa'i tshe thun 'tshams su mar me shi zhing thun dngos la rang 'bar du 'gro ba/ byang chub kyi sems bcos min du 'khrungs shing
klu 'bum gnyan khri'i gdan gsal por gzigs pa/ mnal lam du khyod khyung 'di la zhon nas ri rab la skor ba lan gsum byas te lcang lo can du gshegs par 'gyur ro/ /zhes pa'i
lung bstan rnyed/ gnod byed kyi klu gdug pa can btul ba sogs gsang bdag gis rjes su bzung bar brten/ rje mkhyen brtse'i zhabs kyis/ 'di nas 'pho tshe byang phyogs lcang lo
can/ /zhing der pha rgan drung du thog mar 'gro/ /de nas ayon zangs mdog dpal ri'i rtser/ /skye ba'i rten 'brel bsgrig la gsol ba 'debs/ /zhes gsung pa'i dgongs gzhi yang
de yin la/ seng ge rtse ba'i blon po mdzad pa sogs srid kyi rnam g.yeng dus 'khrug tshe skabs kyang mtshan bcas mtshan med kyi rnal 'byor ye ma bzhag /snyun dam pos btab
pa'i dus khu bo gnas gsar chos mdzad kyis sgrol ma'i rjes gnang mdzad pa'i tshe sgrol ma ri bo tsam pa'i sku gzigs pas snyun las myur du grol bo dong du jo nang mkhan
chen/ rje btsun sgo rum pa chen po kun dga' legs pa rigs kyi bdag por bsten nas bdag lus longs spyod thams cad mchod sprin du phul/ rje zhing gzhan du gshegs khar rigs brgyud
dkar nag gi 'brel pa bzhag

pas mtha' brten pa kun rjes su 'dzin pa'i zhal bzhes zhus/ rdo rje 'chang tshar pa chos rje dang ngor chen sangs rgyas seng ge la zab rgyas kyi chos mang du gsan/ sras gnyis
la srid kyi bya ba ma lus pa gtad de bskyed rdzogs kyi rnal 'byor bsnyen sgrub bskang ba mdos gtor sogs thugs dam gyis nyin mtshan dus 'da'/ de dag gi tshe rdo rje chos
skyong zhal gzigs pa/ bsreg mkhan med par sha chen dri ngad 'thul ba/ dgun sman raka khol ba/ lingga 'gul pa/ zor gtor 'phar ba/ mdos gtor gyi gseb nas btso rgyug pa/ gam
pa rdzong du thog sdigs mdzub kyi rtse la blangs te gzhan du 'phangs pa dang / bo dong rdzong du babs kyang ma gnod cing sdigs mdzub dang shA sa na'i nus pas hor dmag bros
pa/ rong chung ngu rbab dang tsag sa dkar grur chu rlabs kyi 'jigs pa sdigs 'dzub dang bcas pa'i phaT sgras bzlog pa/ mnal lam la ti phu bas sku tshe'i tshad lung bstan
pa sogs ngo mtshar rnams ches dpag par dka' na'ang zhang ston chos 'bar/ rje mar pa/ mkhas pa g.yu thog pa sogs la'ang las ma dag pa'i skye bo phal cher khyim pa rang
bzhin pa'i mthong las med 'dug pa ltar 'di skabs kyang sde dpon dkyus ma'i rtsing hral zhig gi nyams las med par snang / de'ang mnal lam du ri rab la lan gsum bskor zhes
pa skye ba gsum brgyud dgos rgyur lam zab mo'i nyams len la brten nas dgung lo re brgyad pa khrums zla'i tshes bcu'i nyin gshegs khar tshar chen la

re ltos zhus pas skyabs 'jug shin tu rgyas pa dang khyad par rdo ring rin po cher gsol 'debs shugs drag gnang bas mnal lam du rdo ring pa chen pos khong pa las kyi rnam smin
gyi 'phro zhig gis rgya nag gi mtha' 'khob tu ru dra mo'i mngal du zla ba drug gnas dgos pa chos skyong gis ma de bsgral nas lcang lo can du skye na'ang chos rje pas 'bad
rtsol mdzad na zla ba gcig tsam gyis chog nyen 'dug cing gang ltar do nub mjal du 'ong ba yod gsung ba ltar sngon dus kyi cha lugs ji lta ba dzo ki'i 'khor la brten nas
byung ba bdag tshe 'phos kyang bla ma dang chos skyong gi mthus rgyal kha byung / phyag rdor gyi dbang gnang bar gsol bas sang nas bzung phyag rdor gyi dkyil 'khor du lho
sgo'i cho ga lan gsum mdzad pas nub cig 'od gsal du 'brug sgra dir dir sgrog par gzigs pa na nang 'od kyi rnam pa'i nor bu mig gsum pas gang ba gsal bas sde pa de lcang
lo can du 'brug gi zhon pa can gyi gnod sbyin bde ldan 'od zer du skyes nas drin lan 'jal du 'ongs par mkhyen cing gnod sbyin de phyag na rdo rjes rjes su bzung bar brten
thugs bde bar gyur/ 'di pa'i yum snga mo nas grongs pas chun mar gtsang tshong 'dus mgur mo'i khri dpon gyi lcam sring byang sems bu khrid blangs pa'i sras nam mkha' rgyal
ba lce ston paN chen las dge bsnyen gyi sdom pa nos/ gong gi yongs 'dzin phal cher dang / sprul sku shAkya bzang po/ gnubs chen rin cen dpal bzang / lha btsun legs ldan
bdud 'joms rdo rje sogs dam pa mang du bsten/ tshar chen chos kyi rgyal

po la thugs sgrub drag po rtsal gyi chos skor gsan pa gtso bor gyur pa'i bde mchog /gshed dmar/ phur pa/ sgrol dkar sogs yi dam gyi lha rnams kyi bsnyen sgrub dang mkha' 'gro
lnga'i mchod gtor gyi mtshon thugs dam shin tu smin/ sku tshe'i smad la tshar chen gyi drung du rab tu byung zhing dgung lo don gnyis pa'i tshe tshar chen rdo rje 'chang
spyan drangs pa sngas mgor bla ma 'di lta bu phebs nas 'chi ba skal ba bzang tshul sogs dgyes dgyes dang bar dor yang hUM sgra dir dir 'gro gsung / gshegs nas dbu thod
sor bzhi tsam 'phags shing me tog gi char gyis mtshon ltas ya mtshan gshis rtog ge pa rgan po 'ga'i nga rgyal chag pa sogs la dpags na gcen du ma zad 'di nyid la'ang ding
sang gi chos pa bzang por rtsi ba rnams kyis bsgrun dka' bar mchis/ mched gnyis kyi jo mor se ston dpal chen 'bum dang mthu chen nyi ma bzang po sogs yang phur gshin rjes
gtsos lha'i snang ba thob cing chos skyong bran du 'khol ba'i rigs brgyud rje btsun sa skya pa'i dpon por gyur pa 'dar chos rdzong pa don yod rnam rgyal gyi sras mo tshe
brtan bu 'dren zhes bdag chen rdo rje 'chang / rje sgo rum pas mtshon dam pa du ma'i zhabs pad bsten cing tshar chen chos kyi rgyal po dang 'khrul zh-ig kun dga' chos
ldan la gdams pa'i nying khu nos nas mgon po'i yig bdun ma sa ya gsum dang nA ro mkha' spyod kyi chag med mdzad pas mnal lam du rje btsun zhal gnyis ma gser gyi mdog ldan
gzigs shing phag skad ngur sgras khengs pa sogs grub pa'i mtshan ma brnyes pa bud med phal

pa'i ngang tshul las 'das pa de bsus pa la mched kha yar 'khrungs pa'i dang po zhabs drung bstan pa'i drung ngam bsod nams rab brtan du grags pa/ de 'og chos kyi rgyal mtshan/
de 'og thams cad mkhyen pa mkhyen brtse'i dbang phyug chung ba nor bu bzang po rnams las gcen dang gcung rnams ni sgyu rtsal drug cu rtsa bzhis gtsos lugs dang 'brel
ba'i yon tan gyi mthu phul du byung zhing rje btsun sgo rum pa chen po dang rdo rje 'chang tshar pa chos rje sogs sngags gsar rnying gi mkhas grub du ma'i zhabs rdul nye
bar bsten nas zab chos mang du gsan cing de'ang tshig tsam du ma lus par bskyed rdzogs kyi rnal 'byor bsnyen cing sgrub pa rdo rje chos skyong rnams phyi nang gsang ba'i
mchod pas thugs dam skong ba'i mdzad pa sogs sde dpon phal pa'i spyod tshul dang ye mi 'dra ba'i gong ma'i zhabs rjes zin pa thub pa'i ring lugs 'dzin no cog la dag pa'i
snang ba dang ldan na'ang rang bstan kha'u brag rdzong pa'i bla ma dang chos las bstan dang ston pa gzhan nas mi 'tshol ba'i dam bca' brtan po spang la be phur btab pa'am
rdo la ri mo bris pa lta bu'i dam pa'i ngang tshul dang ldan pa sha stag yin no/ /e ma gangs can dpal mo'i mngal yangs por/ /bsod nams 'bras bu'i khur gyis rab lci ba/ /rigs
gsum sgyu dra'i gar mkhan mi yi bdag /chad me mtho ris chu bo'i spun zla bzhin/ /ded dpon 'od gsal lha babs 'a zha'i gdung / /che gnyan btsun gsum 'dzom pa rgyal po'i
brgyud/ /mthu stobs nus par ldan pa rig sngags 'chang / /dpa' rtsal

gdong ngar che ba ge sar rigs/ /rlung gis mthon por bteg pa'i 'dab chags sgro/ /'gro mangs ral pa'i rtse mor stes dbang las/ /g.yengs min khungs 'brel lus phra'i 'gram chang
gis/ /dpyod ldan blo yi ba ku la de bzhad/ /rdul mang phang par nyal ba'i khri stan steng / /chen por bkur bar mi bsnyengs byang chen la/ /gzhol bas indra bhU ti rna rgyan
gyis/ /ljongs 'dir gzugs can gnyis pa bzung ba bzhin/ /de'ang tshigs gsum pa/ 'jam dbyangs mkhyen brtse'i dbang phyug bstan pa'i rgyal mtshan dpal bzang po'i zhal snga
nas kyi yongs grags kyi rnam par thar pa dgung lo sum cu so brgyad yan gyi rtogs brjod rang nyid kyis mdzad pa'i ngo mtshar snye mar gsungs pa smos ma dgos/ de nas kyang
lo phyed drug tsam gyi bar zhing 'dir bzhugs pas 'phro 'thud thub na legs par snang yang zin bris sogs nges tig ma 'byor la/ sku tshe sngon ma rnams su ganggA'i klung gi
rdul snyed las 'das pa'i zhing khams rgya mtshor mchog dman bar pa'i tshul sna tshogs pas 'gro ba'i don mdzad pa'i mtha' ga la rtogs/ 'on te skye ba rim brgyud dang thugs
rgyud gcig pa'i sprul pa sogs kyis bstan 'gro'i sman yon du gyur pa'i rim pa ni/ rje nyid kyi zhal gsungs mar/ na mo gu ru bhyaH rgyal ba sku dngos ayon chos kyi rje/
/rdo rje 'chang dbang kun dga' legs pa'i zhabs/ /sku drin mnyam med blo gsal rgya mtsho sogs/ /skyabs mchog bla ma rnams la gsol ba 'debs/ /ayon drung na lang 'gro dkon cog
'byung / /

dag dang ma dag skye ba 'ga' yi mthar/ /chos dbang gsung sprul padma dbang chen zhes/ /mkhas grub dam par gyur la gsol ba 'debs/ /rdzogs chen rnal 'byor 'od gsal rang grol
dang / /bka' brgyad bka' babs rdor 'chang bsod nams bzang / /'jam dbyangs sgeg pa bsod nams grub la sogs/ /dag pa'i skye bar gyur la gsol ba 'debs/ /rgyal bas lung bstan
zab gter bstan pa'i bdag /'brel tshad don ldan rgyal po'i bla mchod de/ /chos kyi rgyal po ratna gling pa zhes/ /khams gsum grags pas khyab la gsol ba 'debs/ /nyams rtogs
mthar phyin a seng rgyal mo dang / /'phags yul bram ze bhra ma nA tha nyid/ /gangs ri'i khrod 'dir rgyal po'i rigs su skyes/ /mkhyen brtse'i dbang phyug nyid la gsol ba
'debs/ /nga yi sku gsung thugs dang yon tan dang / /'phrin las sprul ba shes rab snying rje can/ /rab byung rgyal chen rnal 'byor tshul can zhes/ /padmas lung bstan khyod
la gsol ba 'debs/ /rgyal sras gu ru chos kyi dbang phyug gis/ /yang srid gnyis su pha bu'i 'brel ba bzhag /da dung 'bral med rjes su 'dzin no zhes/ /byin rlabs lung bstan
thob la gsol ba 'debs/ /dgyes pa rdo rje 'khor lo sdom pa dang / /rdo rje phag mo sgrub chen bka' brgyad lha/ /'jam dpal khros pa 'joms byed 'bar ba yis/ /byin rlabs mtshan
ma thob la gsol ba 'debs/ /lha chen dpal 'bar lcam dral pho nyar bcas/ /gur gyi mgon po gnyan mgon rnam sras sogs/ /dam can

rgya mtsho phal cher bran du 'khol/ /'phrin las thog med sgrub la gsol ba 'debs/ /'di nas 'pho tshe byang phyogs lcang lo can/ /zhing der pha rgan drung du thog mar 'gro/ /de
nas ayon zangs mdog dpal ri'i rtser/ /skye ba'i rten 'brel bsgrig la gsol ba 'debs/ /de ltar khyed la gus pas gsol 'debs na/ /dus 'di nas bzung tshe rabs thams cad du/
/nam yang 'bral med mnyes pa kun bsgrubs nas/ /cham gcig gdod ma'i klong du grol bar shog /ces pa 'di snying nas dad ldan gnyos dka' bcu pa chos rgyan gyis bskul ba'i ngo
ma chogs par nged rang gi khong khrag shog bu'i logs la bkod pa yin pas/ thams cad la bstan na nged kyi tshe la gnod pas shin tu gsang zhing sbas pa'i tshul du mdzad pa
gal che che/ dam tshig la dgongs mdzod cing / dge slong chos rgyan la bstan kyang bzod/ tsha bo btsun chung rnams snod ldan yin kyang / na so gzhon pas gzhan la shor nyen
yod pa theng gcig la ma ston mdzod/ sa ma ya/ zhes pa dang shes rab rgya mtsho/ buddha/ sangs rgyas lhun grub/ sbyin pa dpal bzang / dkon mchog legs pa lngas zhus ngor
gnang ba'i kun khyab chos dbyings ma gnyis 'dug pa rgyas bsdus tsam du mthong bas gcig tu byas na sprul gzhi rgyal kun yab gcig 'jam dbyangs/ 'o skol gyi ston pa'i drung
du shes rab can gyi mchog shA ri'i bu/ lha sras khri srong lde'u btsan/ rdzu 'phrul gyis thog chen mda' ltar 'phen pa'i lang 'gro dkon mchog 'byung gnas/ mnga' bdag nyang
gi

sras zab gter chos kyi bang mdzod 'gro mgon nam mkha' dpal ldan zhes bla ma'i bka' babs shing thugs rje chen po dngos su 'grub pa/ gter kha 'og ma gu ru rin po che chos kyi
dbang phyug gi gdung las bla rdzogs thugs gsum gyi bka' babs pa rgyal sras padma dbang chen/ bdud 'joms skye ba rigs 'dzin chen po rgod kyi ldem phrus rjes su bzung zhing
sangs rgyas gnyis pa ayon chen po zhal gzigs nas gdams pa thob pa'i zur tsho rdor 'chang bsod nams bzang po zhes bka' brgyad kyi bka' babs pa/ 'di nyid kyi sku skye yin
tshul gter chen chos kyi rgyal po rigs 'dzin mnga' ris pa chen pos yang yang gsungs pas rdor 'chang pa yan khong rang gi rnam thar du gsungs pa la the mi tshom par ma zad
mnga' bdag yin pa'i khungs/ rigs 'dzin yongs 'dus kyi chos bdag lung bstan skabs su/ chos rgyal khyod sprul me tog ming 'dzin paH dngos las lhag pa'i skyes bu snying stobs
canaH bka' gter chos bdag bong ring lug sprel loH /rin cen phyag rten dgongs kyi dus su 'byung ཿ zhes shin tu gsal/ chos kyi rgyal po klong chen pa'i thugs sras 'od chen
go cha zhes snying tig gi bka' babs pas 'od gsal longs sku'i zhing khams myul zhing tshe dpag med kyis mngon sum du zhal gzigs pa/ mnga' bdag khri srong lde'u btsan gyi
thugs sprul kun mkhyen dol po pa shes rab rgyal mtshan gyis sbyor ba yan lag drug gi lam zab mos grol bar mdzad pa 'jam dbyangs sgeg pa nam mkha' dpal/ zab don gdams pas
yongs

grol bsod nams grub pa/ sras padma dbang chen gyi yang srid gter chen chos kyi rgyal po ratna gling pa'am gter gnas dang lung bstan gyi dbang gis 'gro 'dul gling pa dang zhig
po gling pa ste gter ston gcig la gling pa gsum du grags shing gter kha nyer brgyad zhal phye nas snga 'gyur bstan pa'i srog 'thud par mdzad pa po/ chos kyi rgyal po'i
rnam par sprul pa gha ta nA thas byin gyis brlabs nas drag sngags nus pa mchog tu brnyes shing auDDi ya na'i gnas su rdo rje phag mos dngos su rjes su bzung ba bhra ma nA
tha/ rje btsun brtse ba chen po'i rnam 'phrul 'jam dbyangs dkon cog bzang po'i zab don chos kyi nying khus 'od gsal pha mthar phyin pas thogs bcas kyi bdud las rgyal ba
a seng rgyal mo/ ratna gling pa dang bsod nams grub pa ma gtogs pa'i bzhi po dam pa 'ga'i lung bstan dang bstun/ btsun ma 'di byis pa'i dus wal gyis dran zhes gsol 'debs
kun khyab chos dbyings ma'i mjug na gsungs/ lang 'gro lo tsA ba ni/ las 'gro gling pa'i lung bstan du/ lang 'gro'i sprul pa bka' gter bdag po niH mkhyen brtse'i ming can
rig gnas lngar mkhas paH gtsang phyogs 'di nas 'khor gyi thog mar 'byung ཿ de la gdams pa gtad na bstan pa 'phelaH zhes gsal bar lung gis zin cing ratna gling pa ni lang
'gro'i skye bar yongs su grags/ bsod nams grub pa ni/ gong du gsol 'debs bris par gsal/ 'jam sgeg ni 'dar du zhal gtor chen gyi phyag len zhu ba gnang skabs tshar chen gyi
mnal lam du rje rdo ring pa

dang rdo rje gdan pa gnyis zhal sprod du bzhugs sar byon pa na rdo ring rin po ches chos rje pa kha sang nas gar byon gsungs pa jo nang 'jam sgeg ces par chos shod kyi bsdad
zhus pa'i tshe rdo rje gdan pas rdzun ma gsung gnas gsar chos rje yin gnang ba'i lan rje rdo ring pas gnyis ka mad khong yar klungs pa'i dus su 'jam sgeg da lta gnas gsar
chos rje yin/ zhes dang / gsung mgur du/ ayon thugs rje'i smon lam mthu btsan pas/ /rdo rje 'chang chen tshar pa chos kyi rjes/ /mi nas mir gyur skye ba lnga yi bar/ /rjes
bzung byang chub mchog gi sa bon bzhag /ces byung ba ltar tshar chen rnal 'byor dbang phyug yar klungs par 'khrungs pa'i tshe snyan brgyud kyi gdams pa gnang bar gsol
ba btab pas brag rdzong ma'i 'khrid yig tu skye ba gsum gyi gong nas gsol btab cing / /tshe 'dir longs spyod sgrub pas mnyes par byas/ /dad dang snying rje shes rab mi
dman la/ /kun spangs chos rje'i bstan la lhag par dad/ /ston dang bstan pa gzhan nas mi 'tshol bar/ /ci mdzad khyed shes mos gus lde mig gis/ /gsang chen thugs kyi bang mdzod
sgo phye nas/ /snyan brgyud yid bzhin nor bu kho bos rnyed/ /ces pa'ang 'jam sgeg /bhra ma nA tha/ a seng rgyal mo gsum rim par byung ba la dgongs la/ kun khyab chos
dbyings ma las/ bcu gsum skye bar mkhas dang grub pa dang / /zhu byed sgyur byed rig sngags 'chang ba'i tshul/ /du mar sprul nas sems can skyong mdzad pa/ /zhes pa'i bcu
gsum po ngos 'dzin tshul kha mtshon gcod dka' na'ang

'di bzhin yin nam snyam/ zhal gzigs sogs ngo mtshar ba'i mdzad pa rnams ni tshig gcig tsam yang rlung phyogs su ma grags par bsnyel tho phyag bris ma zhig snang ba'i kha yig
tu/ sprang btsun 'khyams po'i gsang ba'i gtam 'di dag /ji srid 'tsho yi bar du kha tham rgya/ /snying nas dad ldan re re tsam la bstan/ /des kyang snying gi dkyil du a
tham rgya/ /bla ma sangs rgyas dngos dang mjal ba dang / /man ngag rgyud sde'i snying po zab ches pas/ /snying rus med kyang bla ma'i sku drin gyis/ /rang la ngo mtshar yid
ches byung tshul yin/ /zhes kha byang btab nas tshas dang bcas rgya 'byar du zha lu shel tham gyi sgam mkhan po ma bzhugs par kha 'byed srol med 'dug pa der bcug pa de'i
ngang la bo dong du gzugs sku chos dbyings su bsdus pas rjes su mkhan po rtsis sprod kyi dus tham sgam nas byung bar lung med kyang rdo rje 'chang dbang phyug rab brtan
gyis 'go mjug gi thugs rtsom 'ga' zhig mdzad par lung rgyun kyang 'dug la/ rnam thar 'di dpe rgyun dkon gshis rgyun mi nub par bya ba'i slad du gsung dri ma med pa yi ger
bkod pa ni/ na maHbadzra dhA ra dznyA na da ye shwa ra pA dA ya/ 'phags yul auDDi ya nar padma'i mtshan/ /byang phyogs bho Ta'i gnyen gyur khri srong zhabs/ /snyigs dus
rgyal ba'i rgyal tshab chos kyi rje/ /dbyer med mkhyen brtse'i zhabs pad gtsug na rgyal/ /de la 'dir lha dang bcas pa'i 'jig rten pa kun gyi gtsug gi nor bu/ snyigs dus
kyi 'gro ba ma lus pa thar pa'i gling du 'dren pa'i sa mkhan/ dus gsum rgyal ba kun gyi mkhyen brtse gcig tu bsdus pa'i spyi gzugs/ sras bcas rgyal ba'i yab

gcig /dkyil 'khor rgya mtsho'i rigs bdag /rig pa 'dzin pa dang mkhas dang grub pa yongs kyi ded dpon/ rdo rje 'dzin pa kun gyi ral ba'i khri la zhabs kyi padma ngal gso ba/
rje btsun rdo rje 'chang chen po mkhyen brtse'i dbang phyug bstan pa'i rgyal mtshan dpal ldan skal ba bzang po'i zhal snga nas de nyid kyi rnam par thar pa ni bsam gyis
mi khyab cing brjod kyis mi lang mod/ 'on kyang mdo tsam zhig brjod na/ rje de nyid kyi mdzad pa'i tshul che long tsam ni rnam thar chen mor rtogs par bya zhing / de bas
kyang ches snying por gyur pa'i gsang ba'i rtogs brjod/ gdul bya snod ldan dad pa dang dam tshig la gnas pa lhag bsam la nyes pa'i dri ma dang bral ba rnams kyi spyod yul/
log lta dang nga rgyal 'dzin pa kun gyi rna ba'i lam tsam du yang mi bsgrag pa'i gsang chen dpa' bo DA ki'i tshogs kyi zab pa bas ches gsang ba'i rnam par thar pa gsang
chen bdud rtsi'i chu rgyun zhes pa de la/ rje de nyid kyis/ sa khyi zla ba dang po'i tshes bcu'i nub rmi lam du/ nga'i mal sa'i 'khris na mgar mo gzhon nu ma zhig gcer bu
skra bshig nas 'dod pa bsten pa'i grabs su 'dug pa nga snying nas ngo tsha zhing 'di 'dra byed du mi nyan snyam nas de la 'ur/ nga rang 'bros pa'i grabs byas pas de tsug
ma byed 'di la skyon med/ khyod kyis yun ring po nas nga bos pa yin mod zer bas/ ngas ni khyod 'bod pa lta ci/ da lam las mthong yang ma myong / sdom pa nyams nas dmyal
bar skye ba las skyon che ba gar yod byas/ nga thong byas sprugs pas/ khyod la mi dgos na nga

'dod chags thams cad dang bral ba zhig yin zer nas nam mkhar 'phags song ba dang / rje btsun rdo rje phag mo zhal gnyis ma phag zhal gyi smin mtshams dang / bha ga'i nang na
dga' 'khyil 'khor ba zhig tu gyur song bas de'i zhabs la 'jus gsol ba btab pas/ da tshe 'dir rjes su 'dzin pa'i skal ba med/ yi ge so gnyis po 'bru 'bum sbyin sreg dang
bcas pa bzlos/ rang sems phag mo'i rang zhal ma yengs par skyongs/ snying rje byang sems kyis 'gro ba la phan thogs/ bar dor rjes su 'dzin no gsungs nas yal song / gnyid
sad pa na skyo snang drag po sngar yong ma myong ba zhig gda'a'o/ /me lug zla ba bcu gnyis pa'i nyer lnga'i nub rmi lam du/ o lo dge bsnyen dang blo gros bzang rogs la khrid
de rdza ri dkar po rtse mo rno ba rong nge ba zhig gi lde bas la phyin nas rgya gar nub phyogs la 'gro rgyu yin zer/ bsam 'grub yin snyam pa zhig gis rta sngon po sga
srab chab pa byas pa zhig gdong la khrid 'gro gi 'dug /ngas bltas pas ri'i logs thams cad la rdo dang bye ma rlung gis btab pa 'dra ba'i skya nyol nyol las grub pa'i yi
ge lAnytsha dang / dbu chen gyi dbyangs gsal dang / aShta dang / bde mchog gi rtsa sngags sogs hram me 'dug /ri gdong de nas mar babs pa'i steng kha zhig na/ dbus na rnam
rgyal mchod rten chen po zhig dang / mtshams bzhi na de'i phyed tsam gyi mchod rten re 'dug /nga'i yid la rje btsun rdo rje 'chang gi phyi rten yin pa la/ da lo khong tsho
dmag gis brel nas sku dkar yang ma gsol ba

'dug /nga bla ma mchod rten la re ba'i dus byung snyam nas mchi ma mang po shor/ skor ba du ma byas gsol 'debs brgya phrag mang po byas shing dad gus kyi lus brnags nas/ mchod
rten dbus ma de la 'jus nas bstan pa dang sems can spyi la phan pa'i smon lam mang po btab khyad par skye ba phyi ma sems can thams cad rje btsun rdo rje 'chang gi zhabs
drung du skye bar smon lam du nges par btab pas/ mchod rten lnga po g.yo zhing ldeg /dbus ma'i khebs gdugs ltar g.yas su 'khor ba las 'od li khri 'dra ba mang du 'phros
nas ngo mi shes pa'i lung pa mang po gang song / dril bu du ma 'dug pa rnams kyang skad snyan pa 'brug tsam sgrog /de'i gdangs las/ su zhig kha tsam ma yin dad pa yis/
/bla ma mchog la phyag 'tshal gsol 'debs pa/ /de ni myur du mngon par 'tshang rgya ste/ /rang nyid grol nas gzhan yang sgrol bar 'gyur/ /zhes thos pas phan yon 'di tsam
yod pa yin byas/ zla bo kun khrid nas skor ba gsol 'debs mang du byas/ ngas rta la zhon blo bzang gis bal dra po tis gang ba zhig khyer nas thur de la babs phyin pas/ nyang
stod rgyal khang yin snyam pa zhig tu slebs pa na/ sde pa nor bzang drung gis spos sna byas/ khang pa g.yabs sgor nyi ma bro ba zhig tu slebs a jo lags sku mched kyis
ja bur sogs kyi bkod pa yang bshams byung / a jo chos kyi zhal nas khyod gang la 'gro rgyu sogs dris byung ba la lo rgyus rnams zhib tu zhus pas/ khong tsho'i zhal nas/ rgya
gar nub

phyogs na 'dul zhing legs po yod pa dang chos ha cang mi dar bas der phyin na phan pa rgya che na'ang / da lam la phar la ma 'byon/ lo kha yar zhig 'di tshor bzhugs la/ chos
bka' nub nye ba 'di pa gsos phan sems rgya bskyed nas gzhan la chos mang du shod/ 'di skad byas na rang gzhan kun la phan phyir dpe cha med pa kun bris/ yod pa kun ltos/
chos thob pa thams cad bed med la ma bzhag /chos bka' dam po byed zer/ nor med pa la mi ster ba dang chos la dpe mkhyud byed mi nyan pas/ sems bskyed rgya chen pos kun
nas blangs pa'i chos nyan pa dang / dpe gzhan la spel ba dang / de'i don rang rgyud la sbyor ba rnams mdzod la/ rim gyis rgya gar nub phyogs su byon/ nged spun gsum yang
khyed gar 'byon sar yong ba yin gsung pa la/ de skad zhu ste/ chos nyan sa yang mi rnyed/ rnyed na yang zhu sa yang mi yong / ngas chos bshad kyang nyan mkhan ni mi yong
ste/ da lam thabs mi gda' bas sdod lags zhus pas/ rta rdzi ngo nag thing byas rta dang bcas pa nub phyogs phar la 'ur sgra dang bcas nas 'phur song ba dang gnyid sad pa mnyam
du byung ngo / /sa sprel zla ba dang po nas rkang pa'i nad de langs nas/ re mig la zla ba gnyis pa'i tshes bzhi la 'gro smon can du phyin/ gcod bka' ma dang gsang ba
rmad byung sbrags nas nyams len gang lcogs byas pas zhag gcig nas rkang pa nas 'drud pa dang khyi nag pos rmugs pa sogs bsdigs ri dang / bud med mdzes ma sngar ma mthong
ba'i byad bzhin dang / gos rgyan phun sum tshogs pas

bslu brid byed pa sogs lhongs tshad bsam gyis mi khyab pa byung na'ang / phung po'i gces 'dzin btang nas nyal bsdad pas/ zhag gsum song ba na nyams snang la bud med byad dmar
byang nge ba bong che zhing skra dmar ba zhig phyag 'tshal zhing / mAthaThArgAnatAshaH zhes pa'i srog snying 'bul ba snyam byed par dam la btags/ tshes bcu'i tho rengs
dge sbyor rnams byed 'phro la gnyid du song ba'i rmi lam du/ g.yabs lho yin snyam pa zhig na dar sman tse'i yol ba rgya che bar btang 'dug pa'i nang na/ sprul sku grang
so gter ston chen po lcam sngon sdud ma zhig bsnams/ rdo rje dril bu gsil zhing bzhugs 'dug /phyag 'tshal nas 'dir phebs pa yin nam zhus pas/ drung pa 'og gdon gyis zhabs
bsnyel gyi 'dug zer phyag rdor gyi dbang zhig 'bul du yongs pa lags/ sgrub mchod bdag 'jug dang bcas pa tshar bdog /da gsan pas chog pa bdog gsungs/ phyag rdor che ba brgyad
skor gang lags zhus pas/ u tsa drag sngags kyis che ba'i dbang yin gsung / sku gzhogs g.yas na u tsa lha bcu dgu pa'i dkyil 'khor zhig bkram/ mar me chen po mang po
spar/ sku mdun na lcog tse'i kha na/ rdo rje dril bu/ bum pa/ cod pan/ mchod rten sngon po mtho gang ba zhig dang / phyag rdor gyi sku shel 'dra ba zhig dang / gzhan yang
phyag mtshan gyi bye brag mang po 'dug /g.yon na rdul tshon gyi gzhal yas khang mtshan nyid tshang ba zhig gi dbus na/ padma phyogs mdog 'dab bzhi'i lte ba la khyung dkar
po gzi brjid 'bar ba/ gshog pa sngon po rdo rje'i rang bzhin me 'od 'phro ba/ g.yas rdo rje 'phyar zhing g.yon

sbrul nag po'i mgo bo za ba'i rked pa nas bzung ba/ 'dab ma shar na sbrul dkar po gnyis/ lho na ser po/ nub na dmar po/ byang na ljang gu gnyis rnams kyi mjug ma bsnol nas
gdan du byas pa/ rked pa yan langs nas khyung gi pus mo'i thad tsam na gdeng ka byas pa zhig 'dug /'di gang yin zhus pas rdo rje mchu'i dkyil 'khor yin gsungs nas/ phyag
rdor la dbang bzhi rdzogs shig dang / rdo rje mchu la rjes gnang rgyas pa zhig gnang ba'i mthar/ 'di rnams kyang khyed la mkho ba yin gsung nas po ti glegs shing med pa mang
du gtad byung / de rnams bdag gis pang du bzhag pas mgo bo dang mnyam por song / res nga rang dpe char 'gro/ res dpe cha rnams nga'i lus su 'gyur/ res nga'i rgyab mdun
du glegs shing bzhag nas skud pas sdom pa rnams byed pa byung ba dang gnyid sad do/ /tshes bcu bzhi'i nam langs khar gnyid du song ba na/ dpon sa tshe dbang pa yin snyam
pa'i bud med dkar dmar mdzes pa zhig gis chang thod pa gang sbyin pa 'thung gi yod tsa na/ blo gros bzang gis skyes pa slog pa gyon pa zhig khrid nas 'di la thod 'phreng
legs po yod pas mjal ba zhu zer/ ston dang byas pas thod 'phreng byu ru ltar dmar ba brgya rtsa gcig bstan nas 'di kha che paN chen gyi 'phreng ba yin zer/ nga la gnang
dgos byas pas lag tu sprad byung tsa na thod pa legs pa khyid gang tsam la 'khor lo sdom pa zhal bzhi phyag bcu gnyis pa yum dang bcas pa'i sku me long la gzugs brnyan shar
ba lta bu zhig gsal bar mthong ba dang gnyid sad do/ /athi-i/ snga mo zhig

rnying ma'i gshed dmar la thugs dam byas na tshe la phan zer ba byung ste zhuu sa ma rnyed/ myug tu sleb nas btsal bas nyi sbug pa la bzhugs zer/ bya lo zla ba lnga pa'i nang
du nyi sbug la 'gro khar/ shangs chu che drags thar sa mi 'dug zer nas bshel ba'i nub rmi lam du lung pa kha lho bstan ri skya hrob se ba zhig gi ldebs rab gsal nyis brtsegs
yod pa'i khang pa zhig na bla ma 'ber mo byin chags shig gi drung na nga 'dug pa na bla ma de'i 'khris na o lo nor bzang pa yin snyam pa zhig gi phyag na rag gi 'phreng
ba rnying pa zhig bzung nas 'di a jo lags rang gi thugs dam dang thog ma nas yin pas/ da dung mdzad na khe che ba 'dug ste the tshom las mi 'dug /deng sang ma bzung
na de nas mi yong zer ba rmis pa nas/ sang de ga chu la ma 'dzems par phyin pas khang pa sogs rmi lam sor bzhag gda'/ gshed dmar nag gi dbang lung rags pa thob/ dbang ma
thob pa zhig gshed dmar gyi rdul tshon gyi drung du btang bas sna khrag dar 'phyar 'phyar byed/ shin tu gnyan la byin rlabs che bar go lags/ de res zhag bcu bsdad/ dbon
po des chos gnang ba'i spyan tshab mi nus par gegs chen po byas/ rin po che'i zhal ta la mdang zhag mnos pa bzhin 'bul mi thub pa 'dug pas phyir byon/ khong tsho me tog la
song shul lta bu 'gol ba zhig la nga rang gis gang thos 'di tshang ma zhig 'bul thub nges byed do gsungs/ zla ba bdun pa'i nang du rmi lam la lho steng gi khang thog yin
snyam pa zhig na/ rin po che'i nyi sbug pa zhal nub gzigs byas bzhugs pa'i drung na bdag 'dug pa la/ gshed dmar gyi skor po ti gcig gi lung rdzogs

par gnang / dpe ris tshon rdzogs byas pa'i legs po mang po bstan nas mdzub khrid mdzad/ khyad par thod pa zhal dbye dang ru mtshon la zhi rgyas mang po gnang ba zhig rmis/
gnyid sad nas kyang shin tu gsal ba 'dug pas zin bris byas na thub nges 'dug ste/ dga' mo zhig thos pa'i ltas yin snyam pa las ma byung bas yi ger ma btab/ de nas me tog
ran pa dang phar 'gro rtsis kyis skor yang la btab ba dang pha gi nas zhi bar gshegs pa'i gsang brtol gyi mi gnang ba lam du 'phrad log byung / bar do ye shes kyi skus rjes
su bzung bar gda' bas bka' drin che/ chu phag sa ga zla ba'i tshes bcu bzhi'i nyi ma dros chen tsam la lam zab kyi de kho na nyid la blo bzhag pa'i ngang la gnyid du song
ba na nang thams cad 'od dmar ser li khri 'dra ba zhig gis khengs nas phyi nang thams cad gsal ba'i khrod nas 'ja' tshon kha dog lnga ldan las grub pa'i yi ge dbu chen
mtho re tsam byas pa'i rje sa skya pa chen po'i rnam thar ding sang yongs grags rnams las ches zhib pa zhig yig 'phreng du yod pa so so'i sgra sgrog pa zhig 'dug /de la
dad gus byas tshig rnams sgrogs/ sgra de'ang snyan bzhin pa'i ngang nas sa skya pa chen po'i zhal ras gdong dkyus ring po la sha dkar la snum pa zhal chen po 'dzum bag can
ga ther byas pa zhig yod de snyam mig sngar lam lam yod pa la/ dad gus kyi mchi ma 'chor ba zhig gi ngang nas gnyid sad do/ /chu phag zla ba lnga pa'i tshes bcu'i tho
rengs rmi lam du bo dong rdzong gi nyi 'od 'khyil pa yin snyam pa zhig na a pha lags drung na bza' ring 'gag dkar po gsar pa zhig gi steng na ras sngon

por 'od dang 'phro bzhi'i sku gzan bzhes raka sha'i 'phreng ba zhig bsnams nas bzhugs 'dug pa'i drung du slebs/ snga phyi'i lo rgyus mang po zhus pa'i mthar bdag 'tsham por
gnas khyed gar thegs da nged tsho ci tsug byed zer zhing mchi ma gtong gin zhus pas ma bshum khyed tsho a pha rkyen gyis shi bar byed kyi gda' ste de 'dra min/ sku tshe
rdzogs nas lo lnga song ste sngags kyi dam bca' zhig ma thems pas bsdad pa yin pas de thug bsdad pa'ang ya mtshan che/ da lam a pha lcang lo can du slebs gsang ba'i bdag
po la theg pa chen po'i chos kyi dga' ston rgyun chad med par myong nas myur du 'tshang rgya bar yod/ khyed rang yang lcang lo can du skyes nas sems can du ma'i don byed
par 'gyur/ de'i slad du dge sbyor 'di gyis gsungs nas nam mkha' la je mthor 'od cig la bzhud song bas drung lags zer 'bod 'phro la gnyid sad do/ /lo de'i zla ba drug pa'i
nyer gsum nas rje btsun rdo rje 'chang gi dus chen sgrub mchod btsugs pa'i tshe/ bug sgo'i nang na nged gnyis las med/ thig sus kyang slob ma myong / phyi nas 'bod kyang
ma bde bar gang drag ci drag la song skabs/ thig kyang mi shes pa'i rdo rje slob dpon du khas len pa'i blun po snying kham can nga 'dra snyam dus/ gsol ba btab pas thig
rtsa zhig blo la lam lam byed nas brgyab pas thig shin tu legs/ de'i dkyil 'khor des mar me bzung / zhag bcu gsum bzhag kyang rdul ye ma blangs so/ /zla ba bdun pa'i tshes
brgyad nas zhing gshegs kyi dus mchod la/ 'khor lo chen po'i sgrub mchod sbyin sreg dang bcas pa byed kyin yod dus/ sbyin sreg gi skabs na dogs pa 'dra

yod tsa na rmi lam du/ nga sbyin sreg cig byed kyi 'dug pa la/ de'i pha tshad na rdo rje 'chang chen po dang drung lags gnyis bzhugs nas 'khor chen la sbyin sreg gi yi ge mang
po yod de/ gnyags snying po rgyal mtshan gyis 'di la thugs gtsigs che/ 'di'i skabs su phyag len 'di bzhin mdzad gsungs nas/ 'grig shin tu zhib par gsungs/ dpe cha de'ang
gda' ba 'di khrod na gda' gsungs nas bstan/ de nas drung lags kyis zhu mkhan mdzad nas 'khor chen gyi skor la dka' gnad mang po la bshad pa mdzad pa'i sgang la gnyid
sad pa/ bla ma yab sras gnyis kyi zhal mig sngar lam me ba'i ngang nas tshig de dag kyang blo la gsal por 'dug /sang nyin mdang phyag mdzub btsugs pa'i dpe hrul bral brul
bsdus pa'i po ti de bltas pas sbyin sreg gi dpe cha yang 'dug cing / ji skad gsungs pa bzhin 'dug go /byi lo zla ba dang po'i nyer lnga la sding ma nas 'khor gdong du gtor
ma'i rgyab na bkram pa'i gur me tog ma'i zhal khebs 'od 'bar ba dang bcas pa ja sbyor gcig gi bar lam me 'dug gral grol rjes na zhal khebs sang rtsas khang de bkab 'dug
pas mig 'khrul pa'am ya mtshan can zhig gda'a'o/ /lcags phag zla ba lnga pa'i nang du rmi lam du/ mnga' ris sprul sku dang mjal dpe cha gnang bdog gam zhus pas/ na ning
khyed rang gis bltas pa de nas shog ldebs gnyis las ni ma bris/ dpe chung de gnyis bskur yod gsungs/ spa sgam zhig nas zhi khro'i dpe cha yin snyam pa'i dpe chung zhig nga
la gnang byung bas/ 'di thams cad la ngom dgos snyam dga' tshor tshad med pa'i ngang nas

gnyid sad/ sang phyag dam dpe cha phebs pas de ga sor bzhag 'dug go /yang nub cig a lhun pa yin snyam pa zhig gis sprul skus skyel du btang pa yin zer rag bum mgul chings dar
dkar nog po zhig gis byas/ kha rgyan rma bya dang / shel gyis byas pa zhig dang / po ti bru le dkon rtsos gril ba sprad pa rmis pas sang bka' 'dus kyi phyag dpe slebs
nam la bris pa'i sgang la/ rmi lam du sprul sku byon nas rigs 'dzin gdung sgrub kyi dbang gnang ba byung ngo / /shing glang zla ba bzhi pa'i tshes bcu bdun nas bka' brgyad
sgrub chen sman sgrub dang bcas pa mdzad dus bka' brgyad kyi dkyil 'khor gsum gyi thig 'debs shing / nam mkha' la'ang dkyil 'khor gyi thig rdzogs pa zhig skya ta le 'dug
pa rmis/ yang nub cig nub phyogs kyi nam mkha' la mnga' ris paN chen bzhugs nas/ stong pa stong pa stong gsal 'dzin med yin gsungs nas li ser po'i za ma tog nor bu mig
gsum pa'i dbyibs can zhig bdag la gnang byung ba dang gnyid sad do/ /nub gcig bka' brgyad kyi dpal dgu thog tshad tsam 'od 'bar ba'i mdun na sprul sku bzhugs nas bka' brgyad
kyi rgyud lung man ngag thams cad 'dir 'dus shing khyod rang bdag po yin pas ye gsung po ti gcig nga la gnang byung ngo / /stag lo chos lung sgang gi khang chung der
mtshams dam po'i khong nas dpon sa nam mkha'i drung sogs kha cig la ro snyoms sgang 'dril bug chos byas bshad pa'i grol kha tshes bzhi'i snga dro rmi lam du/ gcung rin po
che sku gzi 'od shin tu 'bar zhing / na bza' kong gzan dur kha zhig bzhes/ 'khor mang chen dang bcas

phyogs la thegs rgyu ba'i rnam pas/ rdzong zhig gi brgya sgo'i phyir phebs kyi 'dug pa'i thegs skyel la phyin phyag 'bul byang bas phyag len mdzad rjes mgul phrag nas zhwa
dmar legs tshad thub yug cig gnang byung nas da 'phrin las yang 'di che ba yong ba 'dug pas da phyis dbu zhwa 'di bzhes las 'gro don mdzad pa zhu gsung ba dang gnyid sad/
zhal ras gsal drags mchi ma mang po shor/ dang po sgom zhwa gon gsung gnang skabs rten 'brel 'phyugs dogs mi mang sa la mang por gyon/ phyis su grol cha zhig zhu snyam pa
ma grub pa'i ngang nas zhing brjes/ da ci drag snyam sems ma bde ba'i ngang la yod pa bla ma thugs rje che bas grol cha gnang bar 'dug bsam mos gus bgyis so/ /na mo gu
ru shrI badzra bhai ra wA ya/ bdag dang po nas dpal rdo rje 'jigs byed la dad po zhig yod do/ /man ngag ma thob pas dge sbyor byed lugs ji lta ba ni ma byung 'dug /myug tu
sleb 'phral bcu gsum ma'i thog nas ya ma rA dza 'bum phrag gcig bzlas pa'i tshe nub cig /rdo rje 'jigs byed chen po zhal phyag yongs rdzogs mi tsam zhig gsal lam ste mthong
ma thag gnyid sad/ sa rta zla ba dgu pa'i nang du/ bla chen rin po che'i drung du gsung chos zhu yin rgya che na yod pa'i nub cig rmi lam du/ bo dong bla brang dkar
po'i tshoms chen gyi dbus na bzhugs gdan shin tu mtho ba zhig la/ lo chen byang rtse yin zhu ba'i sku'i rnam pa da lta bris yod pa'i sku 'dra 'di rnams sor bzhag la/ gos
bem dmar smug nyis brtsegs bzhes pa shin tu gzi brjid che ba zhig dang / de'i sku gzhogs g.yon na bla chen chos dpal bzang po yin zhu

ba zhig bzhugs/ gzhan gral ba mang po byas pa zhig gi drung na bdag 'dug pa na/ lo chen rin po che bdag la ched du gzigs shing / bla chen pa'i rnam thar bsngags brjod mang
po gsungs/ de nas lo chen dang yang yang mjal ba dka' snyam rje bla ma dam pa'i rnam thar lo chen rang gis mdzad pa de'i lung zhig gnang dgos zhus pas shin tu legs de ga
bya yis gsung / gcig la phyag dpe khyer shog gsungs/ len du song ba ma sleb pa la gnyid sad/ sems 'phrang ba'i tshad thub pa zhig byung / bla chen rin po che bla chen chos
rin pa'i skye ba yin 'dug pas de'i byin rlabs yin nam snyam/ lcags sprel zla ba brgyad pa'i tshes gcig nas gzhi bsnyen gyi sngon 'gro bla ma'i rnal 'byor tshugs pa'i tshes
bzhi'i nub rmi lam du/ rje btsun rdo rje 'chang pha tshar pa rje dang mjal/ rta mgrin yang gsang gi dbang rdzogs par gnang / dkyil 'khor gtor ma dbang tshig sogs kyang
shin tu gsal ba dang / phyag len la dogs gcod 'dra zhu rgyu yod pa'ang zhus shing / lan gnang ba zhig byung ngo / /nub cig yang pha bla ma bzhugs khri thog rtsar snyogs
pa zhig gi steng na ber thul nel tsho gsar pa rang zhig bzhes nas bzhugs pa'i sku gzhogs g.yon na bdag 'dug pa la/ a skyabs kyis gsol ja zhus rjes gsol kha zhu yi 'dug pas/
nga'i de khong la drongs gsungs/ gsol kha de bdag la drangs pa zhig rmis/ yang nub cig dbu rtse 'og 'dra ba zhig na khri sngar gyi de las mtho ba zhig la bzhugs nas tshe
khrid kyi tshar chos de gsung rgyu yin snyam pa byas/ bdag sku mdun na 'dug pa la gsung chos ha cang gsal ba ni ma byung / rlung bum

can bzung spyan lta stangs mdzad ha re bzhugs pa gsal po zhig rmis/ yang nub cig bo dong rdzong du bde ba can yin snyam pa zhig na bzhugs gdan mthon po zhig la rdo rje 'chang
sgo rum pa chen po bzhugs/ de'i sku gzhogs g.yon na bdag /bdag gi g.yon na rje btsun dbon bzhugs pa la rin po ches gzh-i len cig mdzad rgyu ba'i ston shom bzang po byas
pa zhig rmis/ nub cig dpal sbug bzhugs khri'i steng na pha bla ma bzhugs gsung ngag rin po che bskyar nas gnang rgyu yin zer zhu mkhan mang po 'tshogs 'dug pa la bslab
gsum pa gsal po 'dug gzhan ngo shes rang ni mi 'dug /khog phub yin snyam pa'i dpe cha shig gi lung mdzad byung ba na/ thod phu'i blo gsal rgya mtsho de/ birWa pa lags sam
zer ba zhig 'dug pa la/ don 'di ga yin te tshig 'di cung sdeb ma shes 'dug gsung / bdag gis thod phu'i rnal 'byor dbang phyug de/ da lta'i blo gsal rgya mtsho yin byas na
bde ba 'dra zhus pas de ga bris pas yong gsungs/ de nas gzhung bshad cig kyang 'go btsugs/ snang gsum kyang btsugs byung nas na ning gi zin bris de la zhu dag byed dgos
snyam pa dang gnyid sad/ bsams pas thod phur byon pa'i rje gha ya dha ra rnal 'byor dbang phyug gi thugs kyi sprul par mnal lam bka' rgya ma nas bshad/ de dang pha bla ma
thugs rgyud gcig pa'i brda' ru 'dug snyam pa byung ngo / /aShta 'bum phrag gsum song ba'i nyi ma shar lhod bzlas pa'i sgang la/ gnyid du cung zad song ba na mdun gyi nam
mkha' la dpal kye rdo rje zhal brgyad phyag bcu drug pa yab yum gnyis ka sku mdog g.yu drug dkar gyi mdog

lta bu dang gsal rnyog med 'od kyi rang bzhin zhig ja dkar yol gang lhod byas 'thung ba'i yun tsam gyi bar la 'dzin med kyi ngang la cham me ba nas mthong / de nas tshogs pa
mang pos phun tshogs 'dod dgu ma 'ur ding gis gyer byung ba'i skad kyis gnyid sad kyang sems bde cham me 'dug go /yang gtum chen gyi mngon dkyil bsgrig pa'i sgang la rmi
lam du pha rdo rje 'chang tshar pa dang mjal nas/ gtum chen gyi dbang rdzogs par gnang / shes rab ye shes bla med spyi dang 'dra ba dang dbang bzhi pa'i skabs su bla ma
rdo rje 'chang gi rnam pa spyi bor gsal btab nas slob ma la bstim/ de dang rang sems 'dres pa'i gnas lugs la ngo sprod mdzad/ de tsam ma gtogs dkyil chog sor bzhag mdzad/
gtang rag gi maNDal tshun tshar nas brgyud pa zhus pas ngas ni rdo ring rin po che la thob/ des mkhyen rab rin po che la gsan pa yin nam gsung / de nas gnyid sad/ yang
nub cig sku ni ma mthong / rje btsun bsod nams dpal ba'i gsung yin snyam pa'i skad gog ge ba zhig gi gtum chen 'di sri'u chung pa'i pha chos thun mong ma yin pa zhig yin
te/ rnam par nyams shing 'thor bar gyur/ 'di khyod kyi legs par bsos shig /ngas byin gyis brlabs kyi gsung ba gsal bar thos/ yang nub cig sprul sku dbang phyug rdo rje yin
gsung pa'i sngags pa zhal ras dmar cham me ba la/ dbu skra sil bu ring shag dkar po dang lcam smug sdud ma bzhes pa zhig dang mjal nas zhib rgyas mang du gsungs/ gtum chen
la gnang ba rgyas par mdzad pa

zhig byung ba rang don med par bstan par bsam pa'i byin rlabs yin nam snyam/ rin po che rong pa'i drung du 'joms byed kyi dbang zhus pa'i dus/ rdul tshon gyi dkyil 'khor gyi
dbus na bcom ldan 'das 'joms byed 'bar ba sku mdog mu men dwangs pa'i mdog lta bu rtsa zhal khrag skam pa 'dra ba'i smug po zhal gsum phyag drug phyag mtshan sogs gam la
cher ma zin/ sku khru gang tsam gsal zhing dwangs la rnyog pa med pa zhig /mig phye ba nas bzung ste/ bum dbang ma rdzogs par mig phye btsum med par dngos su gsal ler mthong
/ de dus sku dang rtsa zhal kha dog so so ba de gang yin nam snyam mod/ de nas yun ring po song nas lce blo ldan seng ge'i thugs dam bris sku mthong ba la'ang kha dog
de ga 'dug cing / 'phrin las kyi tshig gi go ba myangs na de kho na dgos rgyur 'dug pas yid ches rnyed/ rje btsun rong pa'i zhabs de lce'i gdung 'khrul med spyir byin
rlabs che zhing / sgos lha 'di la mnga' brnyes pas de kho na'i byin rlabs su gda'a'o/ /phyi lo myug chos sde'i 'du khang du mnga' ris rigs 'dzin chen po'i phyag phyi byas
bka' brgyad gsang ba yongs rdzogs kyi sgrub chen mdzad dus nyin gcig skor ba byed 'phro la ngal nas snyel byas bsdad pas/ gnyid du hrib tsam song ba na rigs 'dzin chen po/
phebs nas ayon padma'i bka' lung la tshe chu 'di khol zhing 'dug pas dngos grub len ran gsung gi 'dug /da lta tshe dbang byed gsung ma thag gnyid sad/ skor ba la phyin
pas mchod dpon byon nas de ring bka' dbang zhig yod pas zhal ngo tsho gdan 'dren

thong gsung / de 'phral bka' brgyad bde gshegs 'dus pa'i zhi ba'i tshe dbang gnang byung ngo / /yang sgrub dbang chen mo'i chu dbang gi skabs su pha rigs 'dzin chen pos bum
pa thogs nas 'dur dbyangs dang bcas/ bum pa mgo la bzhag pa'i tshe lus sbrid cing shes pa kyi bun pa'i zil chen po zhig byung skabs/ lho nub kyi nam mkha' na tshur gu ru
chos kyi dbang phyug sngags pa sgang yol dbu skra'i thor cog dar dmar pos bcings pa/ sku shag sham thabs dkar po'i steng na tshem ge sngo sang bzhes pa mgul la me long 'od
lam me btags pa zhig phyag na bum pa thogs te/ 'dzum ye re re byon byung nas bum pa'i spyi bor bzhag /nga'i lo tshad kyi steng du lo brgyad bsnan pa'i tshe thub par 'gyur/
mi nyams pa'i slad dang sems can mang po'i don la lo re bzhin 'di lta bu'i sgrub pa chen po ma chag pa gyis shig gsungs nas 'od du yal song / re zhig rtog med du cham
me lus 'dug /sad pa na mchi ma bun pa zhig byung / 'di nas bzung ste nam gsol ba btab res kyis nyams kyi snang ba la mjal byung ba yang pha rigs 'dzin chen po kho na'i
thugs rjer gda'o/ /oM AHhU~M badzra gu ru padma siddhi hUM/ phag lo zab lung du sku 'dra'i sgo drung du zhag bdun mtshams byas nas bla ma bka' 'dus kyi spyi'i bsnyen par
byas pa'i dus/ de bar la ni rmi lam brda 'dra mo tshe 'di'i legs nyes ston pa shas che bar byung / zab lung nas lam zhag gnyis byas g.yang du bsdad pa'i tho rangs mdun gyi
nam mkha' la ayon rin po che'i sku byis pa lo brgyad pa'i tshod tsam sku mdog mi sha kha dmar mdangs che ba/ spyan gnyis shin tu zlum pa ha re gzigs

pa/ phod ka mthing kha/ chos gos dmar po/ padma mthong grol dmar po gsol ba/ sku lcam kha thi smug khra 'dra ba'i padma ldum ris khra chil le ba bzhes pa phyag mtshan spyi
dang 'dra ba zhig gsal bar mthong nas/ de'i zhabs kyi thad tsam du mgo btsugs nas/ nyi ma lta bur ma rig mun pa sel/ /zla ba lta bur nyon mongs gdung ba sel/ /dug gsum nad
sel sangs rgyas sman gyi bla/ /baiDUrYa yi 'od la phyag 'tshal lo/ /zer ba 'di kha nas ston ma thag gnyid sad/ de nas bzung ste tshe 'di'i bya byed 'du 'god thams cad bun
long nge ba 'a'i nam 'chi'am/ byang chub cig ma bsgrub na nam mi 'dug snyam pa'i dung dung ma gtogs blo rgya ye med la/ chags zhen 'jigs skrag ci yang med pa'i zi chod
de ba zhig rgyun du byung ba de/ rin po che la bdag chen gyis ngan byas pa la zhe sdang drag po skyes ma thag gnyid sad pa bzhin yal song / phyi lo bo dong kun ra rnying
mar skye bdun bsgrubs tshe zhal ngo rnams la 'khor ba dong sprug gi lam dbang phul ba'i spyan 'dren gyi tshe/ 'ja' 'od 'khyil pa'i klong na ayon rin po che sngar mthong
ba ltar dang / de'i g.yas na gu ru rin po che chos dbang babs dang mo'i de ga la/ phod ka'i steng na chos gos li khri'i mdog 'dra ba zhig bzhes/ phyag na bum pa bsnams/ g.yon
na pha mnga' ris gter ston da lta'i dbyibs ji lta ba mdun gyi smad tsam na rgya mtsho dge slong ba de me tog dmar po zhig thogs pa rnams ye re re byon byung nas mdun
gyi nam mkha' la 'od bung nge bzhugs/ gu ru chos dbang gi phyag gi bum pa nas bdud rtsi 'o ma 'dra ba re skya

nar nar zhal ngo thams cad kyi dbu gtsug nas blug /dbang gi spro bsdu'i skabs su yang mdun na bzhugs pa de rnams kyi gnas gsum gyi 'od rang gzhan kun la thim pa'i snang ba
dang bcas dbang de ma grol ring nyams kyi snang ba la gsal 'grib med par mthong / de skabs khrom thams cad dad pa 'ur langs/ sa 'phags gnam 'phags la song / zhal ngo 'dra
la de gong du 'chi bltas 'dra gsal bar 'dug pa de nub nas grol byin rlabs yid ches par byung ngo / /de skabs ngan song kun skyob kyi dbang byas pa'i tshe yang babs snga
ma sor bzhag la rgyab na rdo rje gling pa lo chab spel ba'i steng na pad zhwa sngon po bzhes pa/ phod ka sngon po byas pa'i skam seng ba phyag na thod pa bsnams pa zhig bzhugs
'dug pa nyams snang la gsal bar dbang ma grol bar du byung / lcags mo glang lo bde gzar nyen che la nyams dma' ba'i sgang la/ bo dong tshoms chen du dbon rin po che
la gdan bzhugs kyi rgyab chog thugs sgrub kyi las byang bgyis pa'i spyan 'dren gyi skabs su/ drin can ayon chen po sngar kho na 'dra ba zhig gi zhal nas/ 'di 'dra rang gi
sred pa yang byed mi dgos gsungs nas yud kyis yal song / nyams dga' la shes pa 'ur ba zhig byung / de skabs mgon po g.yul bzlog byas pa'i byang shar gyi gyer gyi skabs
su/ sngags srung e ka dza tI sku mdog smug nag ral pa g.yu drug dmar 'dra ba gcig skyes nam mkha'i mthongs su bun ne ba/ dpral bar spyan gcig ong kong ltar dmar bung nge
ba/ rma bya'i sgro thul khra bun bun gyi gseb nas me dmar lhab lhab yod pa/ g.yas snying za zhing

g.yon spyang ki 'gyed pa thog tshad tsam zhig phyer ma grol bar dngos su mthong / de skabs gza' bdud chen po babs sngar yong ba de ga sor bzhag la mig thams cad ong kong btang
ba tsam dmar hur re ba/ kha dgu car mi re khur nas khyu ru ru za ba zhig lan kha re mthong / 'di yan rje nyid rang gi phyag bris dngos las bshus pa yin cing / de man
kha bskang ba yin/ yang skabs shig byang phyogs nas rbod gtong gi ltas shig gis mnal lam du mi mang pos phyag zhabs nas bteg nas mtsho chen po zhig la bskyur grabs byas pa
na/ rje nyid kyi zhabs gnyis kyi bar du mtsho bcug nas ting nge 'dzin la bzhugs pa'i tshe/ dpal mgon chen po zhal bzhi yongs rdzogs gzigs nas rbod gtong kyang rang sa la
zhi/ yang skabs shig thugs nyams la myug yin dgongs pa'i lung pa 'phra shur ba zhig na mar khrag gi chu rgyun chen po 'bab pa nam mkha' nas dmag zor re ma tI zhes pa'i
sgra byung ba la brten/ khrag gi rba klong 'tshub pa'i khrod nas khro mo khrag gi ral pa can 'jigs su rung ba sku rked yan 'thon pa zhig gzigs gsung / stag lo tshar chen
chos kyi rgyal po sku mya ngan las 'das pa'i tshul bstan tshe/ rje nyid kyi gzigs snang du mdun gyi nam mkha' la dbus su rdo rje 'chang blo gsal rgya mtsho/ g.yas su sprul
sku shAkya thub pa/ g.yon du ayon chos kyi rgyal po rnams dngos su gzigs gsung / yos lo zha lur ma he mchod pa la phebs skabs/ las kyi gshin rje yab yum gyi zhal 'bag la
bka' bsgo gnang ba'i tshe las kyi gshin

rje yab yum mdog kham nag shin tu 'jigs pa spel dkar dang mnyam pa zhig la dngos su bka' bsgo gnang gsung / rje nyid zhing 'di'i mdzad pa legs par mthar phyin nas gzugs kyi
sku'i bkod pa chos kyi dbyings su bsdu ba'i tshul ston par mdzad tshe/ mdun gyi nam mkha' la ayon chos kyi rgyal po/ rdo rje 'chang kun dga' legs pa/ rje btsun blo gsal
rgya mtsho/ sprul sku bdud 'joms rdo rje/ gu ru chos kyi dbang phyug rnams phebs byung gsung ba dang / de skabs su drung na bzhugs pa'i phyag phyi rnams la khyed rnams kyis
nyi ma 'di kha dog ji 'dra zhig tu mthong / ngas ni nyi 'od thams cad 'od gzer kha dog sna lngar 'dug gsungs/ de ci lags zhus pas/ sbyor drug bsgoms pa'i yon tan rnam
kun mchog ldan gyi stong gzugs shar bar 'dug gsungs/ yang mkha' 'gro ma kha dog sna lnga so so'i sku mdog dang mthun pa'i seng ge la chibs pa rigs lnga dngos su byon nas
spyan 'dren par brtsams pa na/ de nyin bu slob rnams kyis brtan bzhugs phul nas bzhugs gsol btab pa na mkha' 'gro rnams kyang slog yod gsungs nas zhag bdun bar bzhugs pa'i
mthar/ 'brug lo zla ba lnga pa'i nyer gcig gi mkha' 'gro 'du ba'i dus kyi cha la/ gong du brjod pa'i bla ma rnams dang yi dam zhi khro rab 'byams kyi lha tshogs mngon sum
du byon/ dpa' bo dang DA ki'i tshogs kyis gdugs dang rgyal mtshan la sogs pa mchod pa'i tshogs bsam gyis mi khyab pa dang bcas pas spyan drangs/ lha

dang rig pa 'dzin pa kun gyis mdun nas bdar/ sangs rgyas dang byang chub sems dpa'i tshogs kyis sdun nas bsus/ 'jig rten skyong ba rnams kyis zhabs nas bteg /lha dang lha mo'i
tshogs dpag tu med pas me tog gi char 'bebs shing 'ja' dang 'od kyi lam nas dag pa'i zhing du gshegs par gyur to/ /kye ma yab rje rdo rje 'chang dbang de/ /rtag par zhen
tshe chos dbyings ngang du gzims/ /chad par rlom tshe sgyu ma'i gzugs skur bzhengs/ /kye ma kyi hud thugs rje'i bdud rtsis skyongs/ /khyod sku nyin byed chos dbyings
nub ri'i rtser/ /gzims tshe 'gro rnams lag gi ku mu da/ /'gram pa'i chu mtshor brten pa ngal ba'i lus/ /zhing 'dir khyod sku'i ngang tshul brdas bstan nas/ /da ni srid zhi'i
cho 'phrul sgyu ma'i gar/ /gnyug ma'i ngang nas ro snyoms g.yo med bde/ /khyod sku dag pa'i rang zhal dbyings su mjal/ /a ho snying la bdud rtsi'i ngal gso byin/ /ces
brjod nas/ dam pa 'di nyid kyi gsang ba'i rtogs pa brjod pa'i gtam/ so so skye bo dag gi spyod yul ma yin pa gong du brjod pa dag gis tshad mas grub pa yin mod/ 'on kyang
'di tsam gyi gsang tshig kyang kun gyi blor mi shong ba'i snod ldan re re rnams kyi spyod yul du bya zhing / 'dis mtshon pa'i gsang ba bsam gyis mi khyab pa zhig yod mod/
'dir brjod par ga la nus so/ /dam pa khyod kyi ngo mtshar gsang ba'i gtam/ /bgrang yas rgyal bas bskal par mi gsung na/ /deng 'dir

cha shas rdzogs par mi spobs kyang / /khyod zhal dran tshe yid la dbang ma mchis/ /de phyir dam pa'i rtogs brjod cha shas kyang / /brjod pa'i dge tshogs bla na med do zhes/
/rgyal rnams bden pa'i dbyangs kyis yid drangs nas/ /gsang chen snying po'i gtam 'di phyogs brgyar bsgrags/ /dam pa'i rnam thar zla shel thig ler baiDUr tshon ris 'khyil/
/rmad byung gtam gyi bdud rtsi'i 'od dkar snyan tshig legs bshad cha yi gter/ /rtogs brjod kunda'i rtse la gar byed dpyod ldan mgrin sngon gtsug phud rgyan/ /deng 'dir
skal bzang blo mun sel la e ma ho shar gyi thig le mtshar/ /a ho 'di na gsang ba mi zad pa'i/ /snyan tshig snying gi gdung sel malli kaH /ngo mtshar rtogs brjod li shi'i
ljon pa dag /skal bzang gzhon nu'i grib bsil 'di ngo mtshar/ /rigs brgya'i cod pan rdo rje 'chang dbang des/ /gsang chen ye shes gzigs pa'i rmad byung gtam/ /bdag lta'i blo
chung za zis sems myos nas/ /thun mong gtam du sgrog la gnang ba stsol/ /skye zhing skye ba dag ni thams cad du/ /gang gi mtshan yang bgrang bas bskal pa'i bar/ /rnyed
par dka' ba'i rje btsun chos kyi rje/ /mkhyen brtse'i dbang phyug zhabs pad bsten par shog /mkhyen brtse'i dpal mnga' dbang phyug brgyad dang ldan/ /bstan pa'i rgyal mtshan
'dzin pa'i dpal yon can/ /'dren mchog bzang po pha rgod bla ma rjes/ /skye ba kun tu thugs rjes 'dzin par shog /dkyil 'khor rgya

mtsho'i rigs bdag rdo rje 'chang / /ngur smrig zol gyis rol pa'i bka' drin can/ /mgon po khyod la gsol ba btab pa'i dge /ma gyur mkha' mnyam 'gro ba'i don du bsngo/ /skyabs
chen bla ma rnams kyi byin rlabs dang / /gsang chen rgyud sde zab mo'i bden tshig dang / /mthu chen mkha' 'gro srung ma'i mthu stobs kyis/ /rlabs chen smon lam 'grub pa'i
bkra shis shog /shu bha mastu sarba dza ga taM/ 'di na sngon med gsang ba'i gtam/ /mkha' 'gro dpa' bo'i phyag sor rtser/ /bzhugs nas snod ldan bu la byin/ /skal min rna
bar sa ma ya/ /zhes bka' rgyas kyang btab bo/ /sa mA ya gu hya/ rdo rje 'chang dbang rje btsun mkhyen brtse'i zhabs/ /bka' drin mtshungs med dran mchog bslab gsum rje/ /yab
sras zhabs rdul mchod pa'i skal bzang can/ /thugs yid gcig phyung gang des sbyar ba dge /dpe 'di pha bla mas bdag la dgyes bzhin du gnang ba byin rlabs che'o/ /zhes pa'o/
/dbyar gyi char sprin sngon por 'khrigs pa'i rum/ /g.yu 'brug mgrin rnga shugs kyis sgrog byed na/ /dam pa'i rang bzhin rmad du byung ba'i gtam/ /dngos po'i gshis la
mtshar 'dzin byis pa'i blo/ /'jam mgon byin rlabs nya gang 'od dkar nas/ /mkhas grub ga bur gzegs mas sgrib gnyis kyi/ /gdung sel sgyu 'phrul lha lam mtha' rnyed na/ /yon
tan 'di tsam rdul gyi cha las phra/ /gang thugs

bla ma yi dam chos srung dang / /dbyer med mkha' la mkha' yi sbyor ba bzhin/ /so sor med kyang sna tshogs gzigs pa'i tshon/ /kun rdzob dngas shel dngos su 'ja' ltar bkra/ /rnal
'byor dbang mos rjes brtse dril bu'i zhabs/ /skyengs nas mkha' spyod zhing du bros pa dang / /lhan cig tshangs spyod brtul zhugs brtan po yis/ /nye bar 'khor gyi bsnyems
pa chung ngur byas/ /rdo rje chos skyong bran 'khol gnam lcags thog /yid srubs brag ri btags la mtshar du ci/ /dbang bzhi'i lam kyi bgrod pas tshe gcig la/ /sku bzhi'i
go 'phang rnyed der gang gis bsnyon/ /'bum phrag lce yis bskal par brjod pa'i tshad/ /bzung bar nus min bdag blos ga la srid/ /tshangs pas zag bcas bde ba'i gnyid spangs
te/ /bsams kyang rtogs dkas snying las chung ngur gyur/ /'on kyang 'di tsam mthong spel smra ba yi/ /'dab chags grib ltar rjes 'brel yang srid kun/ /tshad ma bzhi ldan
chos dang de ston pa'i/ /bla mas rjes 'dzin skal bzang thob bam snyam/ /zhabs drung brtan pa'i drung ngam bsod nams rab brtan du grags pa la 'dar chos rdzong pa'i sras mo
dpon sa nam mkha'i drung blangs par sras ma byung ba'i chun mar tshe dbang drung bsrus pa'i sras 'a zha nam mkha' phun tshogs la rwa lo'i gdung brgyud sde pa brgya tsho
ba'-i lcam bsod nams 'bo le zhes par sras rdo rje 'chang dbang phyug rab brtan/ nam mkha' tshe brtan rdo rje/ nam mkha' mgon po/ nam mkha'

bkra shis dang bzhi bltams pa'i gcen rdo rje 'chang dbang phyug rab brtan gyi rnam par thar pa logs su 'bri bar spro bas 'dir ma bkod/ nam mkha' tshe brtan dang nam mkha' bkra
shis gnyis kyang / legs bshad rin po che las/ phal cher bu tsha'i spyod pa ni/ /rigs brgyud snga ma'i rjes su 'gro/ /khu byug phrug gu rgya khra ru/ /'gro ba rgyal lam
srid pa tsam/ /zhes yab mes gong ma rnams kyi chas kyis dpa' zhing bsgrigs kyis che ba sogs lugs gnyis kyi spyod tshul mtha' dag ya rabs bzang po'i ngang tshul kho nar
byung la/ khyad par 'a zha nam mkha' mgon po'i khab tu mnga' ris gong ma'i bla sman pa 'a sras pa'i sras mo tshe dbang bsod nams dpal mo bsus pa'i yab yum gnyis ka'ang che
btsun gdung gis mtho ba'i ngang tshul dang ldan zhing tshe 'di'i don du gtan mdun rgyab tu bskyur ba'i gya gyu'i ngan spyod ye mi mdzad par rje la gus shing 'bangs la byams
pa ngo tsha shes shing khrel gzhung gi bag yod pa/ bsod nams kyi zhing dkon mchog gsum la mchod pa dang ma nus par sbyin gtong / dpal ldan bla ma dam pa rnams kyi zhabs
rdul bsnyen nas gsang chen zab mo'i nyams bzhes la lhod pa mi mnga' bas phyi'i ltar snang gi cha lugs gcig kyang ding sang gi sde dpon du grags pa rnams kyis dpe zlar
mi 'os pa zhig yin la/ yab yum de gnyis kyi sras su nam mkha' bsod nams rab brtan dang gcung nam mkha' don grub dbang po

gnyis 'khrungs pa'i gcen dam pa 'di nyid lhums su ma zhugs pa'i sngon du yum gyi mnal lam du rdor 'dzom zer ba'i zhing gi tshigs nas krong chung dung gi gang ba rnyed khrod
nas lcam gyi a jos dung dkar g.yas 'khyil legs po zhig tshe dbang bsod nams dpal rang gyis zhes gtad pa sku phag tu bcug pa rmis/ lhums su zhugs pa'i tshe srid pa 'khor
ba'i ngang tshul mtha' dag me 'bar ba'i rlubs ltar sdug bsngal gyi rang bzhin can lha mi'i dbang phyug rnams kyang zag bcas kyi bde bar 'gyur ba'i sdug bsngal yid brtan mi
rung ba'i chos can dang / tshul des drangs nas rang nyid gcig pur ma zad khams gsum gyi sems can thams cad sdug bsngal gsum ci rigs kyis mnar bar mi bzod pa'i snying rje
dang skyo shas nges 'byung bcos ma ma yin pa dang / sdug bsngal de dag las thar pa'i skyabs gnas dkon mchog rin po che rnam pa gsum yin par rgyu mtshan shes nas mi 'phrog
pa'i dad pa brtan po gong du 'phel ba sogs yum gyi thugs la 'gyur ba sngar dang mi 'dra ba 'khrungs par brten nas de dag ka mad sum cur gras pa'i tshigs bcad kyang mdzad/
mnal lam du brag mthon po zhig gi rtser thams cad mkhyen pa mkhyen brtse'i dbang phyug phyag na bum pa bsnams te bzhugs pa'i brag rtsar yum nyid 'khod pa'i dbu gtsug
nas bum chu skya nar gyi blug pas lus sems bde bas khyab pa'i nyams shar/ de yang sku bltams pa'i yul ni/ khrus khang lo tsA

ba bsod nams rgya mtshos/ lar dus gsum rgyal ba'i thugs rje dang / /rgyal sras pad dkar zhabs drin las/ /bod kyi yul khams 'di nyid kyang / /'phags yul dang skal ba mnyam pa
snyam/ /zhes sras bcas rgyal ba spyi dang lha gcig phyag na padmas byin gyis brlabs pas dge ba bcu'i khrims dang / bshad sgrub kyi bstan pa rgya gar 'phags pa'i yul las
mi zhan par gsungs shing paNDi ta chen po ga ya dha ra'i zhabs kyis/ da dge sbyor byed pa la rgya gar las bod 'di chu bzang zhing bsil drod snyoms/ srog chags nyung la zas
bcud che bas rgya gar du mi 'gro nga bod du sdod/ ces 'khor 'das dbyer med dag pa'i snang bas 'byams su klas pa'i grub pa'i 'khor los sgyur ba des kyang ches cher bsngags
pa'i bod yul gyi stod pu rong / mar yul/ zangs dkar te gsum po skor gcig /li/ gru sha /sbal sde ste gsum po skor gcig /zhang zhung / khri te stod smad de gsum po skor
gcig rnams mnga' ris skor gsum/ mdo khams la smad khams btags pa khams gcig /mdo smad la g.yar mo thang btags pa khams gcig /btsong kha la gyi thang btags pa khams gcig
rnams smad khams sgang gsum sgang drug zer ba ni bar khams rang la nang gses kyi dbye bar mngon/ bar na dbus ru dang g.yo ru gnyis/ g.yas ru dang ru lag gnyis te dbus gtsang
ru bzhir grags pa'i g.yas ru'i cha shar gong ma'i lung gis bod chol

kha gsum la dpal ldan sa skya pas mnga' sgyur ba'i tshe shangs khri skor gyi nang tshan dang gnam gyis bskos pa'i dpal phag mo gru pa'i dus rdzong chen bcu gsum du grags pa
pho brang chen po rin chen spungs pa'i chab 'bangs su gtogs pa gnubs khu lung zhes sngon dpal bsam yas mchims phur slob dpon chen po padma sam bha was sgrub pa bka' brgyad
kyi dbang bskur ba'i dus rje 'bangs dgur grags pa'i sku 'jam dpal gshin rje'i dkyil 'khor du me tog phog pa gnubs sangs rgyas ye shes rin po che sogs skyes chen du ma
'khrungs shing khyad par khu lung pa yon tan rgya mtshos mtshon gnubs kyi sngags 'chang rim par byon pa'i bsti gnas rje mi las lha rje gnubs chung par drag sngags gza' gdong
dmar nag zhus nas hUM shi phaT sgyel gyi mthus sku dgra'i tshogs chom la phab cing byang khar paN chen rin po che shAkya shrI'i brgyud 'dzin bstan pa'i rtsa ba so sor
thar pa'i 'byung khungs chos lung tshogs par grags pa'i sde tshugs pa/ lho byang gi yul gru rnams kyang / rtogs brjod rin po che las/ gser gyi ba gam gzhal yas khang / /khang
pas bskor ba'i grong khyer ni/ /'od ldan zhes bya bsod nams nas/ /'od ldan mtho ris lta bu yod/ /ces margad gos su klubs pa'i spang ljongs me tog rnam par bkra ba sna
tshogs pa'i 'bru rigs kyi snye mas yongs su dud pa'i zhing gi phyogs mtshams su ljon shing gi 'phreng bas kun nas dkris pa/ grong dang grong brdal gyis khyab pa 'chi med
kyi

dga' tshal la co 'dri bas/ me long mar/ skyed tshal 'phreng 'di bu mo bzhin/ /mdzes ldan sA la kA na na/ /zhes yid du 'ong bar gsungs shing thag ha cang mi ring bar pakShu'i
klung chen po 'bab pa ni/ klu kun tu dga' ba'i zlos gar du/ li shi'i yal 'dab dag ni zos gyur pa'i/ /lag ldan chu yi sgregs pa'i dri bzang gis/ /chu dang ldan pa rgya mtsho'i
rba rlabs 'di/ /rin cen 'od zer dag gis spras te mdzes/ /zhes mtho ris lha'i chu bo ma dag pa'i dri ma 'khru ba la ring du chas pa lta bu/ ba da ra'i gling bgrod kyi
rtogs pa brjod pa'i yal 'dab las/ rtse mo shin tu mtho ba yi/ /shel gyi sa gzhi mdun du mthong / /bya rnams kyis kyang bgrod dka' na/ /'jam pa'i brag ni gcig pu der/ /zhes
lho byang gi ri bo rnams mkha' la bsnyeg pa ltar mtho zhing shel dkar gyi brag ri bcal du bkram pa dang la lar spang dang rtsi shing nags tshal mngon par dkris pa'i
yul gyi cha khu lung gzhis kar yab dgung lo nyer bzhi dang yum bco brgyad kyi bgrang byar babs pa'i tshe 'phags yul du stod 'grel pa'i lugs la sho bha na zhes phyogs 'dir
mdzes byed duu grags shing 'jam dbyangs gong ma'i khab tu gu'i ma'u zhes chu mo yos kyi lo dus ni/ 'phags skyes po'i rtogs pa brjod pa'i yal 'dab las/ de nas yid srubs longs
spyod grogs/ /sbrang rtsi 'thung ba rnams kyi gnyen/ /skal bzang 'khri shing 'khyud byed pa/ /legs

ldan dpyid ni mthong bar 'gyur/ /zhes spyir 'dul mngon dus 'khor nag rtsis rgyal po lo gsar sogs lo 'go 'dzin lugs mang na'ang rgya rtsis rnying ma la bcu gcig pa dpyid zla
ra ba stag tu ngos 'dzin pas kun yid dga' ston ster ba legs ldan dpyid kyi dus la babs pa mArga shI ra zhes pa hor zla bcu gcig pa'i dmar cha'i gang ba gsum pa mkha' 'gro
'du ba nyer dgu res gza' zla ba/ skar ma sogs pa/ nyi shar bum pa'i dus sbyor gyi tshe yum la bsnyun mi mnga' ba'i ngang nas lte ba'i ga sha gsum rim du dkris te a zhes
pa'i rang sgra dang bcas sku 'khrungs/ de'ang kun mkhyen bu'i gsung skyor lung pas drangs par/ don dam gshis kyi gnas lugs la/ /rtsis dang 'bras bu'i spros pa bral/ /tha
snyad las 'bras mi slu bas/ /dge ba'i 'bras bu bde ba dang / /sdig pas sdug bsngal sbyin par byed/ /gza' skar bde sdug byed po min/ /byed can bcu gsum mu stegs smra/ /de
ni log pa'i kun rdzob yin/ /tha snyad slu med bden pa ru/ /rtsis tshul nges par 'dzin dgos te/ /dper na tha snyad dbang bskur dang / /cho ga lha grub byas pa yis/ /don de
'grub par sangs rgyas dang / /paN grub rnams kyis gsungs pa bzhin/ /rtsis tshul rgyud sde mdo mang por/ /rtsis tshul byed par gces par gdams/ /zhes zla ba bsod nams kyi
gza' btsan phyug dang ldan zhing / sog pa chos ldan thos shing las kun mkhas pa sogs rten 'brel gyi sgo 'phar 'grig pa ni/ mdo

sde rgyan las/ skye ba skyed mos tshal 'gro ltar rtogs nas/ /spro ba'i sems drangs dga' zhing de la 'jug /ces dam pa rnams ni 'gro ba'i don du srid par skye ba len pa la chags
ldan gyi skyes bu skyed mos tshal du 'jug pa lta bu'i spro ba dang ldan par bshad pas rje 'di nyid rdo rje 'chang tshar pa chos rje'i rnam par sprul par gdon mi za bas
spyi dang bye brag gi bstan pa'i btsas su mkha' spyod dag pa'i zhing nas nyi ma las 'od zer bzhin du shar yang gdul bya thun mong ba rnams kyi snang ngo dang mthun par
byis pa'i rnam par bstan pa de la rdo rje 'chang dbang phyug rab brtan gyis mtshan nam mkha' bsod nams rab brtan du gsol/ de 'phral du zhugs skongs kyi lci shing dang na
bza'i rgyu'i snam phrug rtsol med du gzhan gyis 'bul mi byung zhing / yum gyi chab zho'ang shin tu mang bas bzhes pa'i lhag ma sman gyi rgyur dkrogs pa dang nyin mtshan bar
ma chad par 'dzag pa na dbang thang che ba'i ltas legs zer/ sku'i dbyibs dpral ba dbyes che zhing zhal khyim sgor ba/ dbu gdugs ltar phug pa sogs mtshan dpe rjes mthun
pas spras shing / mdangs dkar la gsal ba/ sku bong gzhan las che la kun gyi yid du 'ong ba snyun nad gdon zhud kyi 'tshe ba dang bral ba zhig byung zhing gsung ma bye ba'i
dus zhal ngo lhan rgyas su bzhugs pa'i tshe yum gyi sku pang na gral mjug tu yod pa la gsung gtser ba sogs mi dgyes pa'i rnam 'gyur bstan pa rmo mos gral gsham

du bzhugs ma 'dod par 'dug gral 'gor bzhugs chug zer ba de bzhin du mdzad pas dgyes pa'i rnam 'gyur bstan pa na nye skor du 'khod pa rnams byis pa dkyus ma'i ngang tshul dang
mi ldan pa zhig go snyam ngo mtshar du 'dzin/ dgung lo gnyis 'gro ba'i tshe rje dbang phyug rab brtan gyis sku 'gag gsar pa bzhes nas byang gter gyi tshe dbang lcags sdong
ma stsal ba'i skabs sku'i dbyibs dang na bza'i khyad par sogs thugs la nges te sku na yar phebs nas dran zhes sku 'khor ba tshor bka' stsal pa ni lo ngo gnyis kyi dus
de 'dra gang zag phal par 'byung ba mi srid cing gal te dus der ngo 'phrod pa lta bu'i dbang du byas na'ang rjes su dran gsos par rang cag rnams la mi 'byung ba mngon sum
du grub pas/ mngon pa kun las btus su/ dran pa gang zhe na/ 'dris pa'i dngos po la sems kyis brjed pa med pa ste rnam par mi g.yeng ba'i las can no/ /zhes sku tshe gzhan
du zhi gnas sam bskyed pa'i rim pa'i ting nge 'dzin la goms pa'i nang rtags phyir shar te blo ldan zhig gis dpyad na 'di gcig pu'i rnam thar yang dpag par dka'a'o/ /sngon
med pa'i rdo chung ngu dang 'jim pa spyin po mang po khu lung gi gzhis ka'i ltag nas rnyed pa dang / zan sogs la gtsug lag khang dang dge 'dun gyi sde'i dbyibs/ dkon
cog gi sku gsung thugs rten gyi rnam pa bsgrigs par ting dang kong bu sogs bzos nas mchod pa 'bul ba/ dung dkar bus te dge 'dun tshogs pa/ chos 'chad nyan gyi tshul dang
/ de bzhin du rang nyid kyi bla ma dang

byis pa gzhan rnams gra pa'i tshul du mdzad de chos 'chad pa'i rnam pa/ nga'i ming la btsun chung tshul khrims zer gsung pa/ mdos gtor/ cho ga /bskang bas mtshon pa'i lad mo
sogs bskrun pa sku skye ba mang por 'khor lo gsum gyi bya ba la rtag 'grus su gnang ba'i bag chags kyi mthu brtas pa yin cing dus phyis sku rim la dgos pa'i 'jim pa sngar
shul nas btsal kyang lar ma rnyed pas bka' las nged chung ngu'i dus su blo brid kyi rtse mo'i ched du gzhi bdag gis byin pa yin 'dra gsung / mdor na kun spyod mtha' dag
chos dang mthun pa'i rnam 'gyur ma gtogs byis pa tha mal pa'i ngang tshul ye mi mdzad pas thugs sgam pa'i tshad thub par gleng / dgung lo lnga drug tsam la yum gyis snyan
bad/ gong rna/ sor gdub sogs phul bar mi dgyes shing 'dogs par mi mdzad pa/ rdo rje 'chang tshar pa chos rjes/ la la ba lang ji bzhin spyod/ /kha cig bram ze'i rnam thar
skyong / /kho bo nyan thos spyod pas mdzes/ /shugs 'byung skyong ba bla ma'i drin/ /zhes pa'i don bzhin yang srid du mar nyan thos kyi bslab pa la gnas pa'i bag yod kyi
ngang tshul nyams sad pas khyim pa'i rtags dang cha lugs sogs la thugs mi gzhol bar gnas brtan 'dul ba 'dzin pa chen po 'byung ba'i snga ltas so/ /dgung lo bdun gyi steng
du gangs ri'i ljongs 'dir thub bstan yongs su rdzogs pa'i shing rta pa chen po ma byon sangs rgyas gsum pa rab gsal gyi rnam par sprul pa thams

cad mkhyen pa bu ston rin po che'i gdan sa zha lu ri phug chos kyi pho brang du rigs brgya'i bdag po dbang phyug rab brtan bzhugs pa'i spyan sngar phebs gtsug phud bzhes shing
mtshan mgon po bsod nams mchog ldan bstan pa'i rgyal mtshan dpal bzang por gsol/ rkyen sel rjes gnang ci rigs gsan nas gzhis su thegs/ thun mong zhes pa lcags khyi'i
lo dgung lo brgyad kyi thog slar zha lu ri phug tu phebs pa'i nub snga ma rje bla ma'i 'od gsal du rtsis kyi mgon po chos skyong yid bzhin nor bu'i mngag gzhug dam tshig
srog gi bdag po zab ber dkar po'i gos dang khrab gsol zhing seng ge dkar por zhon pa lag na rgya spos khres kyi chun po dar skud kyis bcings pa spar ba'i tha snyad med par
dri zhim pa phun sum tshogs pas khyab pa zhig khyer nas nam mkhar yud yud 'gro ba byung ba sang nyin bka' las mdang de bzhin byung ba khyed 'byon pa'i ltas su 'dug cing
tshul khrims rnam par dag pa yong ba'i brdar go gsung / rje nyid kyi drung du tshigs snga ma dge tshul gyi dngos por bsgrubs/ mi ring bar rje rdo rje 'chang la stod la chibs
kha bsgyur ba'i zham 'bring mdzad nas gdan sa chen po dpal ldan sa skyar phebs 'jam dbyangs gzi 'od 'bar ba dang chos skyong mngon sum du bzhugs pa'i sgo rum mgon khang
sogs la gnas gzigs rgyas par mdzad/ phyir lam lha rtse dang 'dar phyogs su thegs skabs/ sku na gzhon pa la des shing mdzangs pa rnam dpyod kyi mthu phul du phyin pa la
phyogs de'i skye bo rnams ngo mtshar zhing yi rang bar gyur/

de nas sde pa bkra shis rtse ba dang chos sde pa yon mchod nas gdan 'dren byung ba ltar yab sras chabs cig par chibs kha bskyod/ byams chen du rje btsun zha lu ba chen po dang
thog mar mjal/ de nas dbus 'gyur gyi lte ba yar klungs skyid pa'i sman ljongs su phebs/ rje btsun sa skya pa'i gsang chen slob bshad kyi sngags gra bkra shis rtse chos
sder stan chags/ lo shas bzhugs ring rje rdo rje 'chang chen pos gnyug mar gnas pa dang phyogs 'dus kyi dam pa'i chos don du gnyer ba chu'i rlabs 'phreng bzhin yol ba med
pa rnams la chos kyi 'khor lo bskor ba'i zhar chos dang / snying po kye rdo rje man ngag lugs/ 'jigs mdzad rdo rje sogs dkyil 'khor du ma'i dbang bzhi/ mkha' spyod skor
gsum/ dmar po skor gsum/ chos skyong che chung nas nyer mkho'i rigs dang gzhan yang rgyud sde bzhi dang 'brel ba'i dbang / byin rlabs/ rjes gnang / lung khrid man ngag
mang du gsan cing de dag kyang gsan lo tsam ma yin par sku na phra yang thugs la nges shing byang chub par mdzad/ rje rdo rje 'chang gi dgongs par snyan brgyud mnga' bdag
rin po che bod mkhar nas kyi zhal slob spyan snga mi pham chos kyi rgya mtsho'i gdams ngag bum pa gang byor bzhugs pa chos rje rab 'byams pa kun dga' lhun grub gdan sar
bskos nas yab sras gnyis ka gtsang du thegs bzhed de rin po che chos sku ba gdan drangs kyang chos sde ba tsho'i blor babs rgyu ma byung bar brten nged kyi tsha bo 'di chos
bka' 'dra zhu rtsis yin tshul la bsnyad pa'i bka'

chos chag lugs dang dze tA ri'i tshe dpag lha dgu/ khro phu'i 'jam dkar/ phag dkar shes rab gsal byed/ rnam rgyal lha dgu/ rnam 'joms ljang sngon/ seng ge sgra/ nor rgyun ma
ser mo/ khro bo sme brtsegs/ khro mo sme brtsegs dzam ser nag rnams kyi rjes gnang / de dag la mkho ba'i yig cha'i lung / sbyong rgyud dkyil 'khor bcu gnyis kyi dbang /
mgon pod me 'bar ma'i lung sogs mang du gsan na'ang sku na phra ba dang phyag g.yog grul thub med gshis brgyud yig gi dogs gcod gnang rgyu ma byung 'dug rung 'chad bzang
po yin zhes thugs mos par mdzad/ dgung lo bco lngar phebs pa dmar ser can zhes me mo sbrul gyi lo/ /de'ang mnyan yod mchod pa snga bsnur ba la brten nas bde legs phun sum
tshogs pa byung bas rgya bod kun tu rta chen zla bar mdzad par grags na'ang / rtsa ba'i dus rje mar pas/ cho 'phrul khra yi zla ba la/ /mi kho bo lam du zhugs te mchis/
/zhes sa hor mchod yon gyi zla ba gnyis pa'i tshes lnga gza' skar 'phrod sbyor dge bar dpal ldan shangs pa bka' brgyud kyi chig brgyud rdo rje'i brgyud pa bdun ldan gyi
nang tshan sangs rgyas gnyan ston chen po'i sprul pa'i zlos gar mkhan rin po che gzhon nu blo gros kyi bzhugs khri'i thog tu bstan pa spyi dang bye brag rdo rje 'chang tshar
pa chos rje'i ring lugs rgya cher spel ba'i ched du 'khor los sgyur ba'i rgyal por rigs kyi sras stong phrag tsam yod na'ang thu bor gyur pa rgyal sar dbang bskur ba
bzhin dam pa'i

chos kyi rgyal tshab chen por khyab bdag bla ma dbang phyug rab brtan gyis mnga' gsol bar mdzad nas shis pa brjod pa'i me tog gi char chen po phyogs kun tu bsnyil/ de'i tshe
gtsang sde srid/ sde pa yar stod pa/ bkra shis rtse gsum nas bsko 'ja'/ gra rigs sbyin bdag rnams kyis legs skyes rgya cher bstod/ ljags bsngo gsung dpangs mtho zhing snyan
la brjod bya rjod byed kyi don phun sum tshogs pas de 'khor thams cad dga' mgu yi rang gi sar bkod/ rje rdo rje 'chang gtsang phyogs su chibs kyi kha lo bskyod na'ang
dam pa 'di nyid kyis gra sa'i khur bzhes so ba'i btags ming tsam ma yin par sgrub mchod dang bskang ba gtor sgrub sogs kyi rdo rje slob dpon rje bla ma'i dus ji lta ba'i
phyag len phra rags mtha' dag la thugs zhib cing 'phyugs med kyi dag ther kho na bstar ba ma gtogs 'jig rten bya ba gtso bor bzung ste gal chung chos su smra ba'i thebs
chag ye mi gnang bas rje bla ma kun spangs mdzad par gra rigs rnams mya ngan gyi mes yid gdungs pa'ang dam pa 'di'i mdzad pa'i char chen pos bsil bas gsos sman bla na med
par gyur to/ /ches btsun 'od gsal lha yi gdung ma 'chol/ /mkhas dang grub pa'i byin rlabs rgyun ma chad/ /bstan 'gro'i nyer 'tshor lhag bsam mthu ma nyams/ /rgyal sras
slob mar sprul pa'i mtha' ma rdzogs/ /ma dang mkha' 'gro'i grong du bde chen klong / /gzims la tshad med lha mos yongs bskul mthus/ /zhing 'dir mtshan dpe'i zlos gar mngon
sum du/ /gsal 'di yid can legs byas bye

bas nyos/ /na tshod gzhon nus phal spyod glang po'i mche/ /phyungs te dam pa'i rnam thar mdongs mtha' la/ /zhon nas rgyal bstan mtho ris mdzes pa'i rgyan/ /gdong drug gnyis
pa'i lha gzhan gang du rnyed/ /srid pa chu srin 'byung gnas sdug bsngal rlabs/ /mi yol mtshang rig myang 'das gru rdzings kyis/ /gtan bde'i nor bu len la legs zhugs pa'i/
/nyes med dang po'i phun tshogs cho ga rdzogs/ /sa la mngon sum gnas pa'i 'og min zhing / /sa chen brgyud pa rim byon gzhal med khang / /sa steng zla bral sku gsung thugs
rten rnams/ /sa skya'i bstan 'dzin khyod kyi gzigs mor mtshar/ /tshar chen gdung chos mai tri yab sras kyi/ /mtha' klas snyan brgyud bka' babs kun tu dga'i/ /lam bzang
ston la spobs pa lhun grub rje/ /rdo rje 'dzin pa'i zhabs pad yun du bsnyen/ /mchog gi gdul byar gdams pa gsang chen lam/ /slob bshad bkra shis chos kyi 'dus sde'i khrir/
/yab gcig bla mas bstan pa'i bdag po ru/ /mnga' gsol grags snyan tshangs pa'i yul sar bsgrags/ /'di nas bzung lcags sprel bar phar cher bkra shis chos sde nyid du bzhugs
nas chos sde'i 'dzin skyong spel gsum bca' ba chos khrims/ nang gi grwa rigs dang phyogs 'dus kyi chos don du gnyer ba rnams la dbang / byin rlabs/ rjes gnang / rig gtad/
nyams khrid/ lung man ngag /phyag khrid sogs blo dang 'tsham pa'i re ba skong zhing sbyin bdag skya ser gyis mtshon pa'i skye bo mchog dman bar pa rnams la'ang rkyen sel
gyi byin rlabs

rjes gnang / yan lag brgyad pa'i khrims dang yig drug gi bzlas lung sogs gang la gang 'tsham gyi sgo nas mngon mtho dang nges legs kyi sa bon khyad par can bskrun/ bar 'tshams
mang por zla sbrel du rdo rje 'jigs byed rwa lugs lha bcu gsum ma sogs dkyil 'khor 'ga' dang lha bran du ma'i ljags bsnyen/ bcu cha'i sbyin sreg gis mtshon phra zhib
kyi phyag len bzhin thugs nyams su bstar/ sku mtshams min pa'i skabs kyang bskyed rdzogs kyi nyams bzhes bzlas brjod gtor bsngos sogs mtshan bcas mtshan med kyi thugs dam
la lhod pa cung zad tsam yang mi mnga' zhing shi gson gyi ched du bdog pa dbul bar thugs brtse ba chen pos kun nas blangs pa'i nad gdon las grol ba dang dus kyi chos nyid
du gyur pa rnams 'khor ba dang ngan song gi 'phrang ring po las bsgral te nges par legs pa'i sar bkri ba'i skyabs 'jug ched du gsol bar rigs drug gnas 'dren sogs gshin
po rjes 'dzin gyi cho ga rgyud sde rin po che las ji ltar byung ba bzhin ma gtogs sla chos kyi rigs mi mdzad/ dngos po rnams kyang dkon cog la sri zhu/ dge 'dun la bsnyen
bkur/ nyam thag la sbyin gtong sogs rnam dkar gyi ched kho nar 'gro ba'i zhal ta dang mdor na mgon po byams pas/ yi ge 'dri mchod sbyin pa dang / /nyan dang klog dang len
pa dang / /'chad dam kha ton byed pa dang / /de sems pa dang sgom pa ste/ /spyod pa 'di bcu'i bdag nyid kyi/ /bsod nams phung po gzhal du med/ /ces chos spyod bcu'i

bya ba lhur mdzad pas yar stod smad shar nub kyis mtshon pa'i lho byang gi skye rgu phyogs 'dzin drag po'i gdon gyis ma zin pa mtha' dag dad pa'i sa la 'god bzhin pa'i ngang
nas gtsang phyogs su bteg /lcags sprel khyab bdag dbang phyug rab brtan mjal bar phebs pa'i tshe gur mgon gyi gsang 'khrid zla ba gsum gyi bar smin rgyas dang / gzhan yang
zab chos mang po lcags bya zhabs phyir bzhugs mu nas klu sgrub chos kyi rgyal mtshan sogs du ma dang lhan cig tu gsang sngags gsar rnying gi chos rgya cher gsan/ gtsang
sde srid nas rje rdo rje 'chang zha lu ri phug gi dbu mdzad chen mor bskyar bskos grub nas sgrub chen dang 'brel ba'i bka' brgyad gsang rdzogs kyi dbang gis thugs kyi
bum bzang gtams nas ston bkra shis rtse chos sder phebs zla shas kyi bar bzhugs nas gtsang du chibs kha bskyor/ bla ma dgon pa skye lung pas rdo rje 'chang skye bdun sgrub
par gdan drangs pa'i phyag phyi mdzad/ yang 'ug gis gtsos pa'i sngags pa mang por bka' brgyad sgrub dbang gnang ba dang lhan du gsan/ rje rdo rje 'chang la bsnyen par rdzogs
pa'i bslab ston zhu ba gnang bar 'di tshor las slob gsang ston kha skong sogs cha tshang bsgrig dka' bar 'dug pas ngor du bsnyen rdzogs kyi gra bzang bas 'gab tshul
phebs pa ltar rnga chen zhes pa chu khyi'i lo yang dag par rdzogs pa'i sangs rgyas shAkya seng ge tshes bdun la sku bltams shing tshes bco lngar mngon par byang chub pa
dang mya ngan las 'das pa'i dus chen khyad par can 'byung ba'i sa ga'am nam mthong

zla ba sngon mar grags pa gza' skar sbyor byed phun sum tshogs pa'i skabs yon tan rin po che ma lus pa 'byung ba'i gnas dpal e waM chos ldan gyi gtsug lag khang du mi 'phrogs
pa'i mkhyen rab dang dmigs pa med pa'i thugs rje chen po mnga' zhing brtan mkhas kyi yon tan gnyis dang ldan pa'i gnas brtan 'dul ba 'dzin pa chen po bcas pa phra mo las
kyang mi 'da' bas tshul khrims kyi dri bsung phyogs brgyar khyab pas 'phags pa nye ba 'khor sa 'dir 'phos pa lta bu don gyi slad du mtshan nas smos te thams cad mkhyen
pa sgrub khang pa dpal ldan don grub kyis mkhan po/ sngon rje mnga' bdag gi dus rgyal po'i bla sman stod na bi ji cher rje 'ug pa gsum/ bar na mi nyag brang ti g.yu thog
gsum/ smad na gnya' dang mtha' bzhi stong dang gsum ste dgu'i nang nas mchog tu gyur pa brang ti'i rigs las mkhas btsun grub pa'i dbang phyug thar pa rtse ba nam mkha' sangs
rgyas pas las kyi slob dpon/ dpal ldan sa skya'i shar nub gung gsum du grags pa'i shar pa rdo rje 'od zer/ thams cad mkhyen pa ye shes rgyal mtshan sogs bstan 'dzin
rim par byon pa'i dbon gnas brtan 'dul ba 'dzin pa shes rab 'byung gnas pas gsang ste ston pa'i slob dpon/ dus bsgo ba sgrub khang mnga' ris pa nam mkha' dpal ldan sogs dad
pa'i dge 'dun grangs tshang ba'i dbus su chos rje thams cad mkhyen pa bu ston rin po che'i las chog gi phyag bzhes sla chos dang rung mthun

sbyar ba tsam ma yin pa'i phra zhib kyi rgyun bzang po mdzad bzhin pa'i steng nas bstan par zhugs la yongs su rdzogs pa dge slong gi dngos po rnam dag tu gyur nas nyes ltung
gi dri mas ma gos pa gnas brtan 'dul ba 'dzin pa rnams kyi mchog tu gyur cing 'di nas bzung ji srid bar lus ngag gi sdom pa las cung zad kyang mi g.yo bas/ thams cad mkhyen
pa'i gsung mgur las/ thub dbang dge ba'i bshes gnyen kun dga' legs pa'i zhabs las/ /so thar sdom pa thob pa nyams su legs par blangs nas/ /nyes ltung dri mas ma gos
ngo lkog med par bsrungs pas/ /btsun pa tshogs pa'i khrod 'dir mkhyen brtse'i dbang phyug skyid do/ /zhes gsungs pa'i don dang mthun no/ /bla ma dam pa 'di gsum la zab rgyas
kyi chos snga phyir gsan pa cher long tsam 'dir phyogs gcig tu bsdoms pa la mkhan chen sgrub khang pa dpal ldan don grub kyi drung du 'dul ba mdo rtsa/ me tog phreng
rgyus/ sum brgya pa/ 'grel pa 'od ldan/ kun mkhyen bu'i las chog /ngor du grags che ba'i mdo chung bcu bdun/ rdor gcod/ sdud pa/ sman mdo brgyad brgya pa/ mkhan po'i mdo
chog /byams chos sde lnga/ spyod 'jug rnams kyi lung / kye rdor Dombhi/ mtsho skyes/ nag po lugs/ bdag med lha mo bco lnga/ gur rigs bsdus/ sambu Ti'i rdor dbyings/ bde mchog
lo nag dril gsum/ 'jigs byed sa lugs dang rwa lugs/ sgrol ma lha bcu bdun ma/ rigs byed ma lha lnga/ phyag rdor 'chi bdag 'joms pa/

'jam dbyangs a ra pa tsa na lha lnga/ rigs gsum spyi/ mi 'khrugs pa lha dgu/ tshe dpag med dze tA ri lugs rnams kyi dbang dang de rnams kyi mngon dkyil kha shas/ Dombhi pa'i
bdag med ma'i sgrub thabs bdud rtsi'i 'od sogs kye rdor gyi rgya gzhung mang tsam/ jo bo'i chos chung brgya rtsa/ thogs med bka' 'bum rnams kyi lung / rje thar pa rtse
ba'i drung du gsar ma rgyud 'bum/ 'phreng ba skor gsum/ mngon dkyil gyi cho ga thar rtse paN chen gyis mdzad pa/ sgrub thabs rgya mtsho'i rjes gnang lung bcas/ gdong drug
gi dbang dang yig sna kha shas/ ngor chen gyis mdzad pa'i mkha' 'gro rgya mtsho'i yig sna/ kun mkhyen go bo rab 'byams pa'i bka' 'bum/ gnubs lugs stag zhon/ gnyos trag /dzam
dkar gsum gyi rjes gnang / rje shar pa sher 'byung ba'i drung du kye rdor man ngag lugs kyi rgyu dbang / lam dbang / bde mchog bong zhal can dang tshe dpag med lha dgu
gnyis kyi dbang / dpa' bo gcig sgrub kyi 'jam dbyangs/ pha dam pa'i 'jam dbyangs/ chag lugs tshe dpag med dkar po/ klu dbang rgyal po/ u tsa ya/ sme brtsegs ljang nag
/khyung nag /dbyangs can ma dkar dmar/ rnam 'joms mthing kha/ seng gdong ma sngo dmar rnams kyi rjes gnang dang yi ge'i lung kha yar rnams gsan no/ /gsol bzhi'i cho ga ma
la ya klung nas/ /bag yod khrims kyi dri bsung rab 'thul ba'i/ /'dul 'dzin tsandan sdong po dar drag pas/ /phra rgyas tsha gdung bcil ba'i cho ga mkhan/ /rang

rgyud zhi byed 'phags bod sdom pa'i chab/ /rtsing spyod dug bral nyon mongs nad brgya'i sman/ /rgyal kun dgyes pa'i mchod sprin thun 'tshams gos/ /'chang ba'i tshul la mi smon
shes ldan su/ /thub pas lung bstan rje btsun e waM pa'i/ /lugs 'dzin dkyil 'khor spro bsdu'i byed po 'gas/ /nges gsang chos sgo brgya phrag phye ba'i tshe/ /auDDi ya
na sa 'dir 'phos pa bzhin/ /rim gnyis chang gis myos pa'i bde stong zung / /'jug pa'i mdza' mor rtse dgas rtag rol yang / /lus ngag sdom la phyi nang med brtson pa'i/ /rnam
'dren bstan pa'i rtsa bar da gdod 'khums/ /zha lur phebs/ chu phag gi dgun stod bar zham 'bring du bsnyen te mkhan chen sgrub khang pa byon pa'i dpon slob gnyis kar thos
bsam mang du mdzad/ rdo rje 'chang dgung lo re lngar phebs shing dbus gtsang gi bar sa khad 'gyangs par ma zad 'dar gyi mkhan po gnang gshis sku na dang bcas 'grul bskyod
gnang stabs ma bde ba'i mkhan chen gzhon nu blo gros kyi gdung zhugs 'bul dang rten bzhengs sogs bslab ston rgyas par stsal nas dbus su byon/ hor zla bcu gnyis pa'i nang
du rje btsun gzhon nu blo gros kyi sku pur dgyes mdzad rdo rje'i dkyil 'khor la brten nas zhugs su phul ba'i tshe sngar nged kyi pur su la'ang ma ston gsung ba'i zhal
chems yod pa la dpags grwa dmangs tshos go med kyis mdzad dka' zhus dogs tshogs pa rnams gdugs rol cha sogs mchod rdzas kyi phyag mtshan dang bcas

gsung chog ma tshar bar gtsug lag khang la ser sbreng gi skor ba dang pur khang gi steng thog tu gdugs dang g.yas g.yon du bkra shis khra ring btang zhing sbyangs zin nas zhag
shas bar rgyas btab pa zhal phye nas/ gdung rten bzhengs par bal po mkhas pa mi grangs bcu gcig 'bod pa gnang ba'i gser zangs kyi rnam rgyal mchod rten zla gnyis khongs
su grub par dri med kyi srog shing 'dzugs pa'i cho ga /ring bsrel rnam pa bzhi'i gzungs 'bul dngos gtsang brten bzhengs so'i snyan grags lhur blangs pa ma yin pa'i khungs
btsun yid ches su gyur par bcom ldan 'das dpal kye rdo rje man ngag lugs kyi sgrub mchod dang 'brel ba'i rab gnas kyi cho ga nyin gnyis ma'i sgo nas dam tshig pa la ye
shes kyi tshogs dngos su bcug pas lha rnams kyis mchod pa'i slad du 'ja' tshon sna lnga'i gur dang me tog gi char/ rgya spos bzang po'i ngad kyis sgrun du med pa'i dri
bzang pos phyogs kun tu khyab pa ngo mtshar ba'i ltas ya mtshan pa byung ba ni/ rje btsun bla ma rim par byon pa mtha' dag la dad pa sngar ma skyes pa rnams gsar du skye
zhing / skyes pa'i tshogs gong 'phel du 'gyur ba'i thabs khyad par can te/ mkhas mchog dpa' bos/ grags pa'i mtshan mar gyur pa bzang po 'di rnams kyis/ /bde bar gshegs gyur
lam rnams gang yin bstan par 'gyur/ /yid la dad pa med pa rnams kyang dad par byed/ /chos dang ldan pa'i gtam gyis rab tu dga' bar 'gyur/ /zhes pa'i don du mngon zhing
/ sde pa bkra shis rtse bas gsung ngag brgyud pa'i zhal thang

thog tshad ma skya ris grub cing tshon 'go tshugs tsam la lus par kha skong cung zad dang bcas grangs sum cu tham pa gong gsham zhal khebs tog ldan legs par bsgrubs par kye
rdo rje'i dkyil 'khor la brten nas rab tu gnas pa rgyas par gnang de nas gsung ngag brgyud pa'i zhal thang gra tshang bsnams te gtsang du thegs pa'i lam nas ngor du mkhan
chen dpal ldan don grub/ brang ti pa nam mkha' sangs rgyas/ shar pa shes rab 'byung gnas gsum dang mjal zhing bris thang la phyag nas zhu ba mdzad/ rim gyis 'dar stod bla
ma'i gdan sar phebs/ rje rdo rje 'chang la phyi nang phyag rdzas yod dgu lta bu'i 'bul chen dang bcas gsung ngag brgyud par dam tshig pa la ye shes pa 'jug pa'i phyag
nas zhus/ de nas bdag tshe dang sgrub pa mnyam pa'i bug sgo 'dam sbyar byas chog pa'i gsol ba btab par/ khyod kyis sgom sgrub gcig pu mdzad pas ga la khyab/ thos bsam 'chad
nyan bya ba las kyi 'khor lo sogs tshang ma mdzad na bstan 'gro'i don rgya cher 'grub tshul bslab bya lung bstan gyi tshul du gnang bar brten bla ma dam pas ji ltar bka'
stsal pa bzhin snying stobs kyi mthu phul du byung ba'i dam bca' brtan pos de ltar bsgrub par zhal gyis bzhes so/ /thos bsam sgom pa'i nor bu gzhon nu'i dus/ /blo gros
gdengs ka'i rtse mor gzi 'bar bas/ /mkhas btsun grub mchog klu yi dbang po'i gdung / /rgyud sde'i dgongs pa ji bzhin sri zhur bskrun/ /rab mdzes sa zla'i 'od 'phro mchod
sdong che/ /rab tu brtson pa'i mthu

las nyer bstar tshe/ /rab 'byams rgyal kun bzhu blugs kyis bstim pas/ /rab yangs mkha' la ngo mtshar gzigs mor che/ /thugs gsang dpal gyi be'ur dbang gi chu/ /ma nub g.yas
su 'khyil ba brgyud pa'i 'phreng / /snang srid ri mor 'dri la zla med pas/ /bskrun tshe sgyu ma'i khengs pa thung ngur byas/ /dregs ldan langga'i stobs las mi 'jigs pa'i/
/rnam dpyod yangs pa'i nyag phran rtsal che yang / /yongs 'dzin raghu'i bka' las mi 'da' ba'i/ /rgyal sras spyod pa'i khur khyer dga' byed lha/ /shing pho byi ba'i lo 'gro
ba'i bla ma shAkya seng ges dpal ldan 'bras spungs kyi mchod rten chen por chos kyi rgyal po zla ba bzang po la dang po'i sangs rgyas dus kyi 'khor lo'i rtsa ba'i rgyud
stong phrag bcu gnyis pa bka' stsal ba'i dus nag pa zla ba'i gza' tshes dus sbyor bzang bar dbu btsugs zla ba brgyad la nye ba'i bar lam thun mong ba snang ba gsum sems
bskyed chen mo/ rgyu dbang / lta ba 'khor 'das dbyer med/ phyi skyed pa'i rim pa'i 'khrid/ lam dbang / nang lus kyi bskyed rim/ lam/ lta ba/ grub mtha'/ 'da' ka ma/ bar
do/ rmi lam/ sgyu lus/ dbang phyi ma gsum gyi 'khrid/ rdo rje bdag med ma lha bco lnga'i dbang / lam zab/ bir srung phyi nang / sgrub pa lung sbyin gyi mtha' brten pa la
de dag la dgos pa'i so so'i skabs kyi rgyab brten lung dang bcas pa gsung ngag rin po che slob bshad tshad ma bzhi ldan rjes 'brang gi mkhas grub phal cher la ma grags pa'i
snyan nas snyan du

brgyud pa'i zhal shes kyis brgyan te rje btsun dam pa 'di nyid kyis dbu mdzad snod ldan gyi slob ma nyi shu rtsa gsum la smin rgyas su stsal bas rje mkhyen brtse'i gsung mgur
las/ dus da res dam chos sgor zhugs kyang / /chos tshogs bshad sbun pas g.yengs pa'i tshe/ /rje khyed kyi thugs kyi rgya mtsho las/ /lam zab mo snyan brgyud rin chen stsal/
/da khyed kyi byin rlabs kho na yis/ /bdag rtse gcig dam chos sgrub 'dod shar/ /tshe 'di phyir skyid pa'i gtan brling khel/ /chos zab zab gzhan la sems ma shor/ /don
snyan brgyud gdams pa'i bdud rtsis myos/ /lar shi yang mi 'gyod gdengs shig thob/ /ces gsungs pa ltar ro/ /gzhan yang snga phyir zab cing rgya che ba'i chos mtha' klas
pa gsan pa'i rags rim tsam 'dir bsdoms te brjod na/ dus 'khor/ bde mchog /mkha' 'gro rgya mtsho/ sangs rgyas mnyam sbyor/ yang dag mar me dgu pa/ ma hA mA ya/ phyag rdor
'khor chen/ phag mo lha so bdun/ bcu gsum/ lha lnga ma/ klu sgrub lugs kyi phyag rdor gtum chen lha nyer gcig pa/ gsang 'dus 'jam rdor/ dgra nag zhang lugs/ gtsug tor dri
med/ 'od zer dri med/ gdugs dkar lha zhe gcig /rnam 'joms ma Ni ka lha bcu dgu/ dkar pos ba ri lugs lha bco lnga/ 'chi med rnga sgra/ mgon po sngon 'byung gi le'u nga gnyis
pa nas bshad pa'i mgon po zhal bzhi phyag bcu drug pa yum lha mo brgyad kyis bskor ba/ dze tA ri'i tshe dpag med rnams kyi dbang / gshed dmar lha lnga'i dbang byin rlabs

spros med kyi 'khrid/ de dang 'brel ba'i yig sna/ bde mchog dkar po'i byin rlabs dang 'khrid/ rwa lugs 'jigs byed bcu gsum ma/ dpa' bo gcig pa phyag mtshan gyis bskor ba'i
dbang / dpa' bo gcig pa'i rjes gnang / sngags btu/ rwa 'khrid/ rnal 'byor bzhi'i 'khrid/ las gshin dpa' gcig /bcu gsum ma/ khrag mdog dmar po/ bse bya bzhi bskor rnams kyi
rjes gnang / grub rgyal lha gcig bum gcig /rta mgrin skyer sgang lugs kyi byin rlabs dang 'ba' ra lugs kyi nyams 'khrid/ chag lugs tshe dpag med dkar po/ 'jam dbyangs a
ra pa tsa na/ 'jam dpal yon tan ye shes bzang po/ ma ti lugs kyi 'jam dkar/ 'jam nag /skyer sgang lugs kyi thugs rje chen po/ phyag rdor u tsarYa me dbang yod med gnyis/
'byung 'dul me dbang yod med gnyis/ gos sngon can/ ba ri lugs kyi rnam 'joms/ rnam rgyal lha dgu/ gtsug tor 'bar ba/ sman bla bde gshegs bdun/ sna tshogs yum/ khyung khra/
sor 'brang / 'od zer can ma/ lo ma gyon ma/ mi g.yo ba sngon po/ gtum po dkar po/ sme brtsegs lugs gnyis/ khro mo sme brtsegs/ rta mgrin ras chung dang / zla rgyal lugs
kyi lcags ral can/ seng gdong ma/ sgrol dkar yid bzhin 'khor lo/ seng ldeng nags sgrol rnams kyi rjes gnang de dang 'brel ba'i yig sna'i lung / nA ro mkha' spyod kyi byin
rlabs rje btsun yab dang

thun mong dang thun mong ma yin pa rtsa dbu ma'i nyams 'khrid/ indra mkha' spyod dang / mai tri mkha' spyod kyi byin rlabs/ de rnams kyi chos skor gyi lung / rje btsun rigs
byed ma'i thun mong dang thun mong ma yin pa'i rjes gnang / sindhu ra lha lnga'i byin rlabs/ tshogs bdag gi byin rlabs thun mong dang thun mong ma yin pa khyad par ba'i
rjes gnang / 'dod rgyal gyi 'dod pa lha dang gsang sngags sgra'i rjes gnang / dmar chung skor gsum/ gser chos dzam dmar dang bzhi'i rjes gnang / de dag rnams dang 'brel ba'i
las rab 'byams skor gyi lung / gur mgon gri gug lha lnga/ lha brgyad/ lha bcu gnyis/ lha bcu bdun/ sindhu ra la brten pa'i dbang / sgrub thabs kun las btus pa'i mgon
rkyang / mgon po lha gsum ma/ lha brgyad ma dang / lha bcu gnyis ma gnyis la thun mong dang thun mong ma yin pa re/ mgon po khro bcu/ gsang 'khrid/ dud sol ma'i thun mong
dang thun mong ma yin pa/ zangs gri can phyi nang / pu tra ming sring / bran bdud gshin rje nag po rnams kyi rjes gnang / brag rdzong ma phyi nang gsang gsum/ rtsa gsum
'khor lo lnga ldan gyi nyams 'khrid/ me 'bar glegs bam/ kha skong / gyi ljang / snyan brgyud/ dud sol po ti rnams kyi lung / mgon po zhal bsnyen pa sgrub dus thun mong dang
thun mong ma yin pa/ gdong brnyan can/ las bzhi'i mgon po/ gsang 'khrid/ shis bstan pa/ bram ze'i mngag btad/ khyung zhal can/ seng ge nag po rnams kyis rjes

gnang / tshe sgrub srung 'khor ma dang / rtsa gsum 'khor lo bzhi'i nyams 'khrid/ be'u bum yongs rdzogs/ gnod sbyin beg tse'i rjes gnang dang lung / tshar chen gyi bka' 'bum/
rnam sras ser chen sogs rigs gsum tsam/ phyag bzhi pa/ beng dmar/ legs ldan mched gsum/ dur khrod bdag po/ dkar bdud/ rdo rje rab brtan ma/ dmag zor ma rnams kyi rjes gnang
/ bka' brgyad bde gshegs 'dus pa'i dbang chen nyang gi gter ma'i drag dmar rdo rje spyi blugs kyi dbang dang chos skor yongs rdzogs kyi lung / gter mgon phyag bzhi pa'i
dbang / bka' brgyad gsang rdzogs kyi sgrub dbang dang 'gyogs dbang / phur pa spu gri'i dbang dang chos skor rnams kyi lung / 'khor ba dong sprug /nA ga raksha'i dbang
/ ma ning dang bstan ma bcu gnyis kyi srog dbang / jo mo'i nyams len skor dgu'i lung / gnubs lugs 'char ka 'joms byed 'bar ba dang / stag zhon gyi dbang / stag pod kyi lung
/ gra pa'i dzam dmar/ byang gter thugs sgrub rnam gsum/ tshe dpag med 'chi med 'od snang rnams kyi dbang / e ka dza tI/ re ma tI/ thang lha/ rdor legs bzhi'i srog dbang
de rnams dang 'brel ba'i yig sna thor bu'i lung / padma dbang chen yang gsang khros pa/ rdzong chung tshe dbang dang bcas pa rta pod yongs rdzogs kyi dbang lung / ratna
gling pa'i phur pa yang gsang bla med kyi dbang / padma gling pa'i tshe dpag med rdo rje 'phreng

ba dang drag dmar gyi dbang chen/ rnam sras mdung dmar can/ phyag rdor dregs 'dul/ 'jam dbyangs bla ma'i rtsa gsum rnams kyi dbang / rigs 'dzin yongs 'dus kyi rtsa dbang sgos
dbang dang thor bu/ tshe dpag med ye shes 'od mchog /drag po dbu dgu rnams kyi dbang dang chos skor yongs rdzogs kyi lung / rin chen gling pa'i nA ga raksha'i byin rlabs/
o rgyan gling pa'i stag zhon gyi dbang lung yongs rdzogs/ gsang 'dus mi bskyod rdo rje'i rim lnga'i nyams 'khrid/ thugs rje chen po tshem bu lugs/ blo sbyong don bdun
ma/ sum pa lo tsA ba'i blo sbyong rnams kyi 'khrid/ rje thang stong pa'i tshe dpag med 'chi med dpal ster gyi tshe dbang sogs zab rgyas kyi chos ji snyed pa gsan pa de dag
kyang gsan lo tsam ma yin pa'i sngags gsar rnying / rgyud sde phyi nang gis gtsos par so so'i lugs kyi gnad 'gag mtha' dag thugs su chud par mdzad/ khyad par gsung ngag
/gser chos bcu gsum/ mgon po che chung sogs 'jam mgon sa skya pa'i yab chos thun mong ma yin pa rnams kyi zhal shes man ngag yi ger ma 'khod pa dang yi ge tsam gyis rtogs
mi nus pa thams cad la phyag len dmar 'khrid mdzub btsugs su zhib mor dpyad pas the tshom cung zad kyang mi dgos par 'di ni 'di'o zhes thugs kyis bskyud pa ni nam yang
mi mnga'/ chos phyir dka' spyad byang chub sems dpa' rtag tu ngu'i rjes su 'gro zhing / ji skad du/ sbrang rtsi 'dzin pa sbrang rtsi'i brtul zhugs can/

/sbrang bu min pas sbrang rtsi'i bcud ma myong / /gzhung lugs smra ba kun dga' rgyal mtshan dpal/ /bzang po min pas shes bya'i bcud ma myong / /zhes 'jam dbyangs sa paN gyi
gsung ltar rje bla ma la slob ma skar tshogs ltar mang na yang snyan brgyud gdams pa yongs su rdzogs pa'i thugs kyi nying khu bum pa gang byo'i tshul du gsan pa ni bla ma
dam pa 'di nyid dang / de dang cha mthun pa ni glang phu nas chos rje tsam du mngon/ 'dar grang mo cher kha'u brag rdzong pa'i lugs srol thun mong ma yin pa'i shing rta'i
srol phye nas 'dzin par mdzad pa'i rje btsun brtse ba chen po'i rnam sprul bdag chen rdo rje 'chang blo gros rgyal mtshan/ grub pa'i dbang phyug bram ze mchog sred kyi
zlos gar rje btsun rdo ring pa chen po/ mkhas dang grub pa'i dbang phyug sgo rum pa chen po/ ma byon sangs rgyas gsum pa kha che paN chen gyi rnam sprul tshar chen chos
kyi rgyal po 'phags mchog shA ri'i bu'i sgyu 'phrul rol pa kun mkhyen mkhyen brtse'i dbang phyug /snyan brgyud rgya mtsho'i ded dpon mkhan chen bslab gsum rgyal mtshan/ grub
chen ku ku ri pa'i yang srid khyab bdag dbang phyug rab brtan rnams kyi bris sku bzhengs par rdo rje 'chang la phyag nas zhu ba gnang / myug bkra shis rgyal khang gi
gtsug lag khang du thams cad mkhyen pa mkhyen brtse'i zhabs kyis zhal bkod dang sbyin bdag sde pa gnas gsar bas mdzad pa'i gsung ngag bla ma brgyud rim sman sku mda' tshad
ma zhe mtshungs bzhengs nas bzhugs

pa dus 'gyur gyi dbang gi zha lur gdan drangs/ de nas rim gyis chos 'khor yang rtser phebs pa'i kha skongs mkhan chen bslab gsum rgyal mtshan/ mthu stobs kyi dbang phyug bsod
nams chos 'phel/ rje rdo rje 'chang dbang phyug rab brtan gsum bzhengs te grang mo cher lam 'bras lha khang gi zhal bkod sogs bris 'bur gyi sku brnyan rnams la rdo rje
'chang gis rab tu gnas par mdzad de ngo mtshar ba'i ltas du ma byung zhing lha mchod mi mchod kyi dga' ston rgya cher gnang / rje bla ma'ang dgyes pa'i rtser son no/ /dbus
'gyur mkhas btsun rtser son chos skyong zhabs/ /bdag med rdo rje btsun mos rjes bzung mthus/ /tshe gcig zung 'jug sku bzhi mngon gyur pas/ /grub pa'i 'khor los sgyur ba
bi rU pa/ /gang gi thugs bcud gsang chen dbyar skyes sgra/ /thos pas 'phags bod skal bzang rma bya kun/ /bcu gsum rdo rje'i sa la grub pa'i mtha'/ /rab snyog mngal khur
'dzin la gcig tu brel/ /phyogs re tsam min thub bstan yongs rdzogs chos/ /tshogs slob bshad srol bzhed pa ches mang ba'i/ /snying po'i yang shun snyan brgyud bdud rtsi'i
bcud/ /snod ldan legs bris las gzhan skal ba phra/ /rin chen sgang dang rgyal tsha lung mang po'i/ /gdung rigs rim byon zhal brgyud gser gyi chos/ /mgon zung man ngag mkha'
'gro'i kha rlangs can/ /'dzin khyod zla med nam mkha'i zla ba 'dra/ /rgyud sde'i thig le kun bsdus lung rtogs bzhin/ /mthong mod

ches sgam tshangs pa'i yid 'phrog tshe/ /lha rnams ba spu ldang bar chun po'i thod/ /me tog 'dab ma 'dzum dbus ge sar rgod/ /tshogs gnyis sdong po dar drag a mra'i ljon/ /thos
bsam 'bras bu'i ro bda' smin pa'i zhar/ /bya ba las kyi grib mar skye rgu kun/ /bde ba'i ngal gso bsod nams gzugs can bzhin/ /de nas slar bsti gnas yar klungs bkra shis
rtser phebs/ chos sde lcags stag btab pa nas lo so drug las ma song yang bar skabs su sde pa dngos grub rdo rje bsam sdings nas dbon bcos pa'i grub mtha'i 'dzin stangs
gzhan du gzhol ba'i bstan sel chen po'i rkyen gyis chog gra sogs mang ba ma tshugs pa da lam gnyis su med pa'i rgyud kye rdor man ngag lugs/ bdag med lha mo bco lnga/ gur
rigs bsdus/ rdo rje sgrol ma/ ku ru kulle/ pha rgyud gsang ba 'dus pa 'phags lugs dang ye shes zhabs lugs/ 'jigs byed rwa lugs/ phyag rdor 'khor chen/ ma rgyud lo nag gnyis/
nA ro mkha' spyod/ mkha' 'gro rgya mtsho/ sangs rgyas mnyam sbyor/ rdo rje gdan bzhi/ sambu Ti/ gur lha brgyad/ rnal 'byor rgyud/ kun rig /bya rgyud rigs gsum spyi/
mi 'khrugs pa lha dgu/ dze tA ri'i tshe dpag med/ 'od zer can ma rnams dkyil 'khor la brten pa/ rnam rgyal stong mchod rnams kyi cho ga nag 'gros su bkod nas 'dzugs pa'i
sta gon du rgyugs bzhes/ rnam bcad dang po sa chog /gnyis

pa sta gon/ gsum pa sgrub mchod dngos rnams la dgos pa'i gar thig dbyangs gsum sogs phyag len che phra mtha' dag sku ngos kyi phyag khrid du mdzad/ dkyil 'khor so so'i dbang
lung / rnam rgyal ma'i rjes gnang rnams nas dbang cha grangs su bcad par shin tu 'grus shing dngos gtsang ba'i sgo nas rgyas par bstar/ me yos hor zla dang po'i cho 'phrul
mchod pa'i dus chog gra rnams btsugs te 'dzugs ston dang bsnyen bkur sogs lha mchod mi mchod lhag par rgya che bar spel/ lo phyi ma rnams su rgyun mi nyams par bya ba'i
slad du sgrub mchod thebs kyi mthun rkyen sbyar bas mtshon gsang chen rdo rje theg pa'i bstan pa rin po che srid mtha'i bar du nyams pa med pa'i thabs tshul 'di ni/ rgyal
ba gnyis pa bu ston rin po che/ byams pa'i rnam sprul bdag po kun bzang 'phags/ kun mkhyen rdo rje gdan pa dang gsum gyis mdzad pa'i rjes su 'jug pa'i ngo mtshar gyi
gnas che ba zhig tu snang / 'phags pa gang pos zhus pa'i mdo las/ byang chub sems dpas ma thos chos/ /thos na don du tshul bsam bya'i/ /bdag gis sngon chad ma thos zhes/
/de skad du ni smra mi bya/ /ma thos chos ni thos gyur na/ /yang dag dran pas sems byed na/ /rgya mtshor 'bab chu shong ba bzhin/ /de phyir shes rab 'phel bar 'gyur/ /zhes
dam pa rnams ni thos pas nam yang mi ngoms pas sngon chad gsan bsam rgya cher mdzad na'ang de tsam gyi kho bos mang du thos so snyam pa'i mngon pa'i nga rgyal gyi chog
shes shing 'dod yon la skom

pa ba tsha'i chu bzhin ngoms pa med par byed pa'i bshes gnyen du rloms pa du ma dang phyogs tsam yang mi 'dra bar bod 'dir chos rgyun yod pa rnams mi nub pa thugs la brnag
pa dang / rje mkhyen brtse'i gsung mgur las/ steng nas gnam rdib 'og nas sa rub kyang / /bod 'dir yod pa'i lam bzang 'khrul med rnams/ /ma lus len pa'i brtson 'grus mi rtsom
re/ /zhes pa'i don ltar yin cing / 'o skol gyi ston pa slob pa lam gyi gnas skabs su chos tshigs bcad gcig gi ched du sku lus la lcags gzer stong btab pa dang / rgya
bod kyi paN grub mang pos chos phyir lus srog thed la bor ba'i rnam par thar pa la rjes su 'jug pas rje rdo rje 'chang la chos 'phro don du gnyer bar ma zad sku na smin pa
la sri zhu'i slad du sa 'thug gtsang la chibs bskyod pa'i zhar du rje mar pa lo tsA'i dngos slob rngog chos sku rdo rje nas bzung mkhas pa dang grub pa'i bla ma zam ma
chad pa byung ba'i gdung las byon cing rigs tsam lhur len pa ma yin pa'i yab chos mtha' dag la mkhyen pa'i spyan yangs pa rngog ston 'jam dbyangs 'od zer gyi zhabs kyi rdul
dmar dbu'i gtsug tor du bsten nas/ dgyes rdor lha dgu/ bdag med lha mo bco lnga/ rdo rje gur lha zhe dgu/ rnal 'byor nam mkha' lha dgu bcu rtsa bdun/ gdan bzhi yum bka'
lha bcu gsum/ sgyu 'phrul chen mo lha lnga/ 'jam dpal gsang ldan lha nga gsum ma ste rngog dkyil bdun gyi dbang /

man ngag gi yi ge 'ga' zhig 'khrid bcas/ mai tri pa'i phyag yig dgu phrugs kyi byin rlabs/ dud sol ma'i gsang sgrub kyi rjes gnang / gter ston nyi zla sangs rgyas kyi 'pho
ba 'jag tshugs ma/ tshe dpag med grub rgyal ma'i byin rlabs rnams gsan/ rim gyis 'dar du rdo rje 'chang gi zhabs drung du phebs nas dbang chos ci rigs gsan/ lo pa spyan snga
kun dga' don grub dge ba'i bshes gnyen spyan snga tshul khrims 'bar gyi rigs dbon bka' gdams kyi bstan 'dzin chen por ma zad phyis su kha'u brag rdzong pa'i bstan srog
mthud pa'i mkhas grub kyi snyan pas gdan sa gong 'og gnyis kyi rigs kyi bdag por bzhes te/ gtsang phyogs su lan kha yar phebs pa'i skabs shig dam pa 'di dang gdan 'dzom
nas bka' gdams lha bzhi'i 'khrid/ sgrol dkar yid bzhin 'khor lo/ mi'u thung gsod byed/ zhang blon dang bzhi'i rjes gnang / de dag gi yig cha thor bu'i lung sogs kha yar
gsan cing / slar yang bka' gdams sogs ma gsan pa'i rigs la thugs rtsol gnang bzhed che zhing zur thams cad mkhyen pa chos dbyings rang grol yang spyan snga rin po cher bka'
gdams skor gsan ma thub pa la thugs 'gyod che zhing kho bo'ang de ltar sems mod kyang yid srubs brlang spyod kyi lhongs chen pos gnas nges med du gshegs pa'i 'o brgyal
ba'i chos gegs su gyur te bla ma dam pa rnams kyi thugs bzhed ji bzhin byung ma song / kun mkhyen klu sgrub rgya mtsho dbyangs can mas rjes su

bzung nas shes bya'i gnas mtha' dag la chags thogs mi mnga' zhing khyad par gsung ngag rin po che slob bshad kyi skor la rtsal du bton pa'i bdag chen rdo rje 'chang yab sras
kyi ring lugs srol 'dzin bla na med pa yin rung / sku'i skye ba klu sgrub chos kyi rgyal mtshan du grags pa sprul sku kun snying par thugs dad de log pa'i bshes kyi mthus
rang bstan spel ba'i gong ma'i rnam thar ma 'khyongs kyang ma nas mdo sngags kyi gsan pa rgya cher mdzad cing / khyad par sprul pa'i sku mnga' ris pa chen po dang khri
srong rnam sprul dpal bkra shis stobs rgyal gyis gtsos dam pa du ma'i zhal slob/ bla chen sngags 'chang tshe ring dbang po yongs 'dzin du bsten pas sngags rnying ma'i phyogs
la gsan rgya che gshis snga 'gyur gtso bor bton pa'i zab chos mang du gsan pa ni byang gter rigs 'dzin gdung sgrub kyi chos skor/ gter ston gyi rnam thar/ thugs sgrub
drag po rtsal gyi dbang lung / rdzogs pa chen po rang byung rang shar gyi nyams 'khrid lung bcas/ bka' brgyad rang byung rang shar gyi chos skor/ phur pa che mchog dang
drag sngags gnyis kyi dbang / lugs gsum ga'i lung / lha chen stobs 'dul gyi chos skor/ stag zhon gyi chos skor bka' gter/ zhal chems lung bstan gyi skor/ rdor legs kyi srog
dbang lung bcas/ gter ston bal po a hung gi dzam la nag po'i chos skor/ sprul sku tshe brtan rgyal mtshan gyi bla ma rdo rje 'chang gi dbang lung / yang

gsang yaksha me dpal dbu dgu phyag bco brgyad pa'i dbang lung / gzhan yang las phran thor bu/ kun skyong gling pa'i rdor sems snying thig gi chos skor/ padma las 'brel rtsal
gyi mkha' 'gro snying thig gi dbang lung / padma gling pa'i tshe dpag med rdor phreng gi chos skor gyi lung / phyag rdor dregs 'dul gyi chos skor/ gu ru drag dmar thems
med kyi skor/ ratna'i rta mgrin gsang 'dus kyi chos skor nas thor bu/ bstan gnyis gling pa padma tshe dbang rgyal po'i 'jam dpal gshin rje drag sngags kun 'dus kyi dbang
lung la sogs pas thugs rgyud yongs su gtam/ rje 'di nyid/ glang phu chos rje/ zha lu mkhan rin po che gsum zha lu ri phug dang 'dar du snga phyi rdo rje 'chang gi sku zhabs
su chabs cig par bzhugs nas dam pa'i chos kyi gsan bsam rgya cher mdzad pa'i dus khyed gsum rdo rje'i mched po zla med pa yin pas dbon gyis sa lugs/ glang phu rje drung
gis rnying lugs/ sman khang nas kyis bu lugs rnams gtso bor bton pa'i thos bsam byas pa sogs chos rgyun gcig la med pa rnams gcig gis bsabs pa'i nyan bshad byed dgos zhes
gsungs pa ltar glang phu nas chos rje rin po che 'jam dbyangs chos skyong dbang phyug zhal ngo gong ma rnams kyi dus nas kha'u skyes lhas pa'i ring lugs la dbang rnon
chos rjes 'brang ba'i dad pa brtan pos sbyin bdag lhur len pa'i rgyun dang chos rje nyid sa skya pa'i bstan 'dzin chen po 'gran zla med pas chos gsan pa'i yul du gyur pa
nas thog mar chos 'brel ci rigs gsan cing rting sor gsan pa

rags rim smos na bla ma dgongs 'dus kyi chos skor nas nyer mkho dang karma gling pa'i zhi khro dgongs pa rang grol nas thor bu'i lung / bstan gnyis gling pa'i rdzogs chen klong
gsal snyan brgyud kyi chos skor/ 'od gsal thig le nyag gcig gi chos skor/ phag mo zab rgya'i chos skor/ dpyal phur gyi dbang lung / klong chen pa'i bla ma yang tig dang
zab mo yang tig gnyis kyi lung sogs mang du gsan/ rje btsun rdo rje 'dzin pa chen po byang gling bkra shis rgyal mtshan dpal bzang po'i yang srid zha lu mkhan chen rin
chen bsod nams mchog grub la rje bla mas tshig bkra'i khyad nas phun tshogs dngos grub ma'i lung zhus phebs pa ltar dang rdor dbyings kyi dbang gsan cing rjes sor rim gyis
thugs rtsol gnang bas 'khor lo sdom chen/ bde mchog /padma dra ba/ dril bu lha lnga/ chos dbyings gsung dbang / dpal mchog rdor sems/ mi 'khrugs pa lha bcu gsum/ phyag
rdor 'chi bdag 'joms pa/ shAkya seng ge gtsug tor dgu pa/ rnam snang mngon byang / phyag rdor 'gro bzang dang bcas pa'i dbang / rnam sras bka' mi 'dra ba bco lnga/ dzam
la dmar po sogs rjes gnang dang lung gi rigs kha yar gsan/ rje rdo rje 'chang dgung lo phebs par ma zad sku gcong gis ma lcogs pa'i gtsang sde srid du dgongs khrol zhu ba
mdzad pa grwa rigs sbyin bdag gi 'dod sbyar bzhin dbon rin po che nang bskos kyi bca' gzhi shar ba dkar po zhes pas sa sbrul gyi lo'i dus tshes dge bar rgyal ba kun

dngos tshar chen chos kyi rgyal po'i slob bshad 'jigs med seng ge'i rgyud kyi nga ro sgrog pa'i chos kyi khri chen por gdan sa gong dang gzhis ka rtse nas bsko 'ja'i gnang
skyes 'dar nas sogs sbyin bdag grwa rigs rnams kyis 'bul 'gyed tsha ra'i thog rdo rje 'dzin pa chen po dbang phyug rab brtan gyis bkra shis me tog gi char chen po phab nas
mnga' gsol lo/ /lcags mo lug gi lo la stod lho nas sprul sku 'jam dbyangs pa zhes pir thogs dbang po sman thang pa'i slob rgyun mkhas pa zhig bkug nas thams cad mkhyen
pa'i rnam thar zhing bkod thang kha gsum la tshang ba de zhor du gur mgon/ dud sol ma/ las gshin gsum gyi sku brnyan bzhengs te rdo rje 'chang la rab gnas zhu ba mdzad pas
bris bkod phun sum tshogs pa byung zhes dgyes pa'i rtser son 'di gras lcags stag lo skyid shong gung thang du bzhugs yul gnang skabs/ gnyan mgon zhal bzhi pa dang gnod
sbyin beg tse lcam dral gnyis zur kun mkhyen chen pos phyag bris gnang zhing beg tse'i skya bris kyi dus zur chen gyi 'od gsal du dur khrod sogs kyi bkod pa sna tshogs byung
ba mus srad pa'i thang rnying khungs btsun zhig gzigs 'dug pa de kho na ltar snang zhes thugs nges mdzad/ chu pho sprel lo gsol 'debs gnang bas rdo rje 'phreng ba'i dbang
bskur bar zhal gyis 'ches skabs gdan sa 'og gi bdag chen khri thog pa 'jam dbyangs kun dga' bsod nams lhun grub bkra shis grags pa rgyal mtshan dpal bzang po'i drung
du mkhan rin po che ngag dbang chos grags kyis phreng ba gsan pa'i

gnas tshul byung bar brten bdag rgan po'i dge sbyor bcag pa las rin po che pa sku na gzhon zhing mkhyen pa'i klong yangs pas der zhus shig pa'i skabs dbye ba bka' bzhin sgrub
pa'i ched du grang mo che'i gtsang po byang kha bla brang rdzong du yongs rdzogs gnas lnga rig pa'i paNDi ta chen po thams cad mkhyen pa ngag dbang chos kyi grags pa'i
zhabs drung nye bar bsnyen te rje btsun rdo rje btsun mo'i gnang ba thob par brten nas slob dpon 'jigs med 'byung gnas zhabs kyis rgyud sde bzhi'i dkyil 'khor mtha' dag
spyi bka'i tshul du dgongs pa bkral ba phreng ba skor gsum mdzad pa dang phyogs mtshungs par slob dpon chen po darpan A tsarYas kr-i yas munytsa mdzad pa gnyis kyi dbang
gi chu bo sa bzang 'phags pa nas gcig tu 'dres pa rdo rje 'chang e waM pa kun dga' bzang po brgyud par bcas pa'i phyag bzhes nyams pa med pa phreng ba zhe lnga ma'i dbang
/ kun rig dang bsrung ba lnga'i dbang / sa skya pa chen po dang slob dpon rin po che'i bka' 'bum/ glang ri thang pas mdzad pa'i blo sbyong gi rtsa ba rin po che rta ra ba'i
rnam thar sngags 'chang nyid kyis mdzad pa sogs snga phyir chos mang du gsan no/ /grangs med 'gro ngor gcig las du ma'i gar/ /snang tshul rgyud sde bzhi yi lhar shar
'ga'/ /lo paN bzhed pa ma nor sgrub mchod srol/ /legs btod snying po'i ring lugs srog gi zungs/ /phag mo'i byin rlabs tsam la dbang bskur du/ /re ba'i dug bral nA ro mai
tri yi/ /bzhed gzhung sman gyi chu bo arga'i rgyun/ /sbreng ba'i rngog ston a gastya yi spun/ /'gro kun bde ba'i dga'

ston la sbyar nas/ /'di phyi'i don gnyis yongs grub bka' gdams kyi/ /zab chos jo 'brom nying khu lha bzhi'i khrid/ /khyod thugs rin chen za ma tog tu bskyil/ /klu sgrub snyan
grags g.yu dmar 'dab 'phreng rgyan/ /sgra 'dzin mun pa'i mal nas slong ba la/ /ltos min snga 'gyur sgron me lam bzang gzugs/ /gzigs la dgyes pa'i zhal 'dzum tshar du dngar/
/'jam dbyangs 'khon ston chos tshul kunda'i tshal/ /skyong la thos bsam sgom par dbang phyug zlas/ /mgon khyod mnyes byed theg mchog mchod pa'i sprin/ /kun bzang rnam
par thar de ngal gsor gyur/ /mtha' klas rgyud sde rgya mtsho'i bang mdzod sgo/ /rnam dpyod yangs pa'i lde mig 'phrul po ches/ /'byed la phur bu'i blor 'gran zha lu pas/
/bzhed pa'i re bkang yongs 'duu sa brtol bzhin/ /tshogs bshad gcan gzan dregs pa'i ngar skad ltar/ /rab gnon slob bu mchog la gdams bya'i 'khrid/ /'jigs med seng ge'i nga
ro sgrog pa'i khrir/ /phyogs bcu'i rgyal bas dbang bskur legs so byin/ /ngag gi dbang phyug dbyangs can ngang mo dkar/ /rab 'byams mkhyen pa'i thugs mtshor rtag rol bas/
/chos phung mgrin pa'i dril chung sgrog pa'i glu/ /len pa'i grags snyan srid pa'i rtse las brgal/ /mtha' yas 'gro khams dang 'tsham thub gsung don/ /'chad mkhas gtam gyi
sbyor ba lag pa'i rjes/ /gtsug lag bye ba'i rtsig par legs bzhag pa'i/ /ri mo mig gsum pas kyang dbye nus min/ /rin chen sgang pa'i gdung brgyud rim byon gyi/ /rang bstan
sa chen gyen du rab bteg pa'i/ /snying stobs khyab 'jug khengs 'phrog yongs 'dzin 'dis/ /yab rje bla ma'i bzhed pa ci yang bkang / /

rje rdo rje 'chang gzhan snang du sku na cher smin cing spyan mi gsal ba sogs nas dpal dI paM kA ra shrI dznyA na dang 'brom ston chos kyi rgyal po dpon slob kyi rnam thar
bzhin yar klungs bkra shis chos sder phebs dgos sogs thugs brel gzhan rnams khyad du bsad de/ bla ma'i sri zhu'i zham 'bring la gal che bar dgongs nas bcar bzhugs gnang ba'i
lo sngon ma rnams su rdo rje 'chang gzhan don du gshegs grabs kha yar byung bar rje 'di nyid kyis gsol 'debs brtan bzhugs gnang bas zhal ngo ma bzlog par bzhugs shing
khyad par pha dam pa lugs kyi 'chi med mgon po'i sgo nas brtan bzhugs 'bul ba gnang bas tshe gtor dgu 'dren sgang la bdud rtsir zhu ba sogs rtags mtshan legs par byung /
chos sde'i grwa pa 'phyos pa 'phrin las rgya mtsho zer ba zhig la sems skyon ma chags rung rje bka' 'gyur ba dbus la phebs par yid gdungs nas rdo rje 'chang la da cha rdo'i
ngos rang yin 'dug yang na ni sku khams gzhi med du gdangs na legs shing / de min zhing gzhan gshegs na zhes gleng mo btang ba byams pas snyan du gsol ba na kho bden
dbon drung gis nan chags gsungs pa ma bzlog par bsdad pa ma gtogs sdod 'dod kyang med cing gzhan don mi nus pa'i lus 'di de ga rang du 'dug gsung chu bya tshes bcu zhig la
rje bla ma phyi rol tu mngon pa'i snyun sogs ye med pa'i ngang nas drung chen byams pa bstan 'dzin par kho bo 'gro ba yin tshul gsungs pa byams pas rje nyid la zhus par
brten drung du phebs shing nan tar gsol 'debs gnang bas zhal gyis bzhes te sku tshe byin gyis

brlabs nas lo gsum bzhugs pa'i bar mtshams su sku cung zad dwangs skabs tshe dbang rjes gnang 'khrid kyi rigs 'ga' gsan cing / rwa pod/ dpal 'dzin pod chung gis mtshon pa'i
lung du ma spyan tshab bcug nas gnang / snyan brgyud zhal bzhes gal che ba'i rigs sogs chos kyi 'khor lo bskor bzhin par bzhugs/ 'jam dbyangs rdo rjes dge slong rab 'dzin
bsad pa'i rkyen gyis rje btsun bka' 'gyur ba shing phag hor zla bcu gcig pa'i nang du dgon pa'i don skor la gzhis ka rtser phebs de dus yar 'brog tu sog po as lang gi dmag
rgyugs pas dbus gtsang thams cad zi chong de ba'i skabs dang 'grig pa'i gtsang sde srid nas sog bzlog la dmigs pa'i sku rim gnang dgos tshul phebs pa ltar mgon po khro
bcu'i gtor bzlog mdzad/ rdzong gi gtor rgyag pa phal cher 'chams sogs spros bcas lhur len cing gzigs mo'i khyad kyis cho ga rdzogs ma rdzogs la mi ltos par gcig rjes su
gcig 'don pa zhig yong 'dug pa drung yig bde rgyas pa 'ongs nas 'don dgos tshul dang 'chams sogs ji tsam yod kyi dri ba byung bar rdo rje slob dpon gyi chas zhugs tsam las
'chams byed kyin med cho ga'ang nyin 'tshams las mi grub 'dug gsungs pas gzhan tsho'i byad las dang ma mthun pas dgongs pa la 'thad rgyu rang ma byung 'dug /'on kyang
chos skyong bran du 'khol ba'i snyan grags la brten mthongs lcags rdzong du sku rim la rdzong bda' gnang ba'i phebs zhor nang so dge 'dun rgya mtsho'i jo jo thar pa'i gnyer
pas gdan drangs kun mkhyen dpyal pa'i gdan sa thar pa dgon gyi rten brten pa rnams zhib mjal

gyi tshe stag zhon yab yum gyi 'chams sku'i zhal ras las bdud rtsi babs/ lo lo bzhin tshogs brgya'i dus 'chams sku phyir 'don khar snum phyis sogs byed dgos pa la de nas lo
shas dgos pa ma byung zer/ 'dar du yul sar nang par byon pa'i stag sna nang pa'i sras mo tshar chen chos kyi rgyal po'i snag dbon byang sems lags kyis rdo rje 'chang gi
drung du mchi ma dang bcas mthongs lcags rdzong shin tu gnyan pa yod 'dug pas srung 'khor gnang dgos zhus pas de lta bu bsams pa dga' rab yin/ dbon rin po che gzhan dang
mi 'dra bas skyon mi yong gsungs/ mthongs lcags rdzong bdag chen rdo rje 'chang gi snyen sgrub las sbyor gnang sa gsang ba'i mgon khang bod yul na gnyan pa der las sbyor
gyi bca' gzhi rnams kyang shin tu 'grig pa nas gsang ba yid bzhin nor bu nas bshad pa ltar gyi mngon spyod rgyas par gnang skabs bdag chen rin po che'i gsol phod re nag dang
dbu zhwa yang mchod cing rdzas la rta dang bya rog gi snying dgos pa ched du gsod pa ma 'gab pa'i rnyed dka' tshe mgon khang steng gi nam mkhar bya rog sder 'dzings byas
pas gcig shi nas lhung ba dang rgyal rtse'i ltag tu mi zhig gi rta nag la glo bur du btsan rgyab ste 'bad med du rnyed gdab las kyi dus sha tshil dri chen spos sogs kyi
dri nges med bsreg mkhan med par 'thul ba dang mgon khang mda'i bar khyams su skad ngan 'khun bu 'don zhing bshug glu len pa sogs tshub cha che bas gsol dpon dang mchod
dpon gcig pur 'gro mi nus pa byung zhing / dmigs bya as lang hung tha'i ji blon po dang bcas pa lo gcig tsam nas nang 'khrugs kyi

dmigs med du song ba'i rtags mtshan che yang rnam shes 'og min du rgyal ba'i sras su bskrun pa rgyud sde'i dgongs pa bla na med pa yin pas/ kun mkhyen mkhyen brtse'i gsung
mgur las/ e ma rgyu 'bras rten 'brel dgod re bro/ /dal med sngags smyon 'dren pa'i sngags 'chang la/ /'bad rtsol med par nus mthu shugs la 'byung / /chang 'thung 'ur gog
'thag pa'i sngags 'chang rnams/ /ban ling rnga brdung drag kyang ngal ba'i rgyu/ /zhes pa'i don thog tu khel bar bsam mo/ /'dar du phebs gdul bya rtag par 'dzin pa'i dngos
zhen ldog ste gtan mdun sgrub la brtson pa'i snying stobs kyi go bgo ba dang skal ldan rjes su 'dzin pa'i 'phrin las kyi sgo 'phar zhing khams gzhan du 'byed par dus babs
kyi 'dzin byed ces pa me pho byi ba'i lo smin drug zla ba'i dkar phyogs kyi bzang po dang por rta bdun rgyal po nub ri'i phag tu zhugs par nye ba'i tshe zhing brje ba'i
rnam pa bstan pa na rje 'di nyid kyis gsol 'debs shugs drag por mdzad pas spyan hur gyis gzigs nas rdo rje 'chang tshar pa chos rje dang thams cad mkhyen pa gnyis phebs
nas de la rig pa zhugs pa bzhin du bde cham mer yod pa de sang ba zhig byung / sngar khyed kyis nan tan mdzad par brten de tsam bsdad yod da cha de 'dra mdzad nas ci gnang
khyed rang la ltos bcas thams cad rjes su 'dzin zhes zhal gyis 'ches pa ni/ tshar chen gyi gsung mgur las/ lar nga rang tha mal snyoms las can/ /tshe 'di phyi gang 'gro'i
gdengs med kyang / /mi nga la blo gtad byas pa kun/ /pha kun spangs chos rjes mkha' dbyings nas/ /dus rtag tu skyong

ba'i bka' bzhes yod/ /ces gsungs pa'i don dang mthun par snang / gzugs sku chos dbyings su bsdus skabs byams pa'ang gling gseb tu song ba dang 'grig pa'i rje nyid las phyag
g.yog gzhan su'ang med pas mdor phebs te sgrub rnying slob dpon 'jam dbyangs rgyal mtshan rdo rje 'chang gi sku ber gyi gong ba la 'dra sku 'dri yin yod snang bar skor cig
las mtshams zhog la byams pa bos shog gsungs/ de'ang dam pa gang de/ ma pham pas/ /de bzhin 'khor ba ji srid bar/ /las ni rgyun mi 'chad par 'dod/ /ces gsungs pa dang
mthun par dam pa'i chos kyi 'phrin las nam mkha'i mtha' ltar mnyam mod/ mchod sbyin brgya phrag gcig gis lha'i bdag por 'gyur ba bzhin tshe rabs gzhan du sbyin shugs kyi
'bras bu tshe 'dir smin par blun po rnams kyi ngor 'phrin las 'phrin las zhes 'bod pa'i chen por grags pa rnams dang mtshungs pa'i 'byor pa mi mnga' na'ang bla chung 'gam
khums 'jungs pa'i ngang tshul can ci rigs ltar bre gsog phul gsog mdzad na de 'drar ma ltos pa'i dad 'bul la brten phyag rdzas 'khyil yong tshod du snang yang / thams cad
mkhyen pa'i gsung mgur du/ nor longs spyod 'bad pas bsags na yang / /tshe phyi mar mi phan lus sems sdug /de bsags pa snying po ma mchis kyi/ /da zas nor ci yod gang dgar
zhog /ces snying po med pa dang / chos thams cad sgyu ma lta bur gzigs pas 'dod sred kyi 'ching ba dang bral te dkon mchog gi mchod pa dang dbul phongs la gtong ba sogs
'phral dag mdzad pa'i gshis/ yab sras gnyis kar gnang bde'i bdog

pa'i mthu dman pas dgongs rdzogs kyi mthun rkyen sgrub rtsol khyad zhag bdun bar gsang ba'i tshul mdzad/ zhag gcig gi bar 'od gsal gyi ngang du mnyam par bzhag nas mkha' spyod
rdo rje btsun mo'i zhing du gshegs pa'i gdung yid bzhin gyi nor bu gdan gsum tshang ba'i rdo rje slob dpon dgyes mdzad rdo rje'i dkyil 'khor gyi gtso bor gyur par/ dngos
su bshams pa dang yid kyis sprul pa'i phyi nang gsang ba de kho na nyid kyi mchod pa kun tu bzang po'i rnam par thar pa bzhin nam mkha' mdzod kyi sgo 'phar yongs su phye
ste bsod nams kyi tshogs rlabs po che bskrun pa'i mchod pa sna lnga brgya rtsa tshar re nyin zhag rer brje dgos la grogs gzhan med pas bla ma 'jam dbyangs rgyal mtshan
gnyid log long med pa lta bu byung skad/ grang mo cher kye rdor man ngag lugs dang rdo rje 'jigs byed/ 'dar bsam grub dgon gsar bas kun rig /mang mkhar cha lung pas padma
yang gsang khros pa/ shing mangs pas dpal mo lugs kyi thugs rje chen po rnams kyi chog grwa zhag bdun gyi bar btsugs/ gnas de gar dge 'dun 'dus pa'i ser tshogs kyi gral
dbur yongs rdzogs gnas lnga rig pa'i paNDi ta mkhan chen ngag dbang chos grags gdan drangs pa'i mang ja/ 'bul 'gyed/ tsha ra sogs kyis bsnyen bkur/ nye skor phu mda' bar
gsum gyi skye bo'i tshogs la rtsam nas snam ras zangs lcags khro ja mar rta drel gyis mtshon pa'i zang zing gi bdog pas tshim par mdzad/ hor zla bcu gnyis pa'i tshes brgyad
kyi mtshan mo'i char kye rdor man ngag lugs kyi dkyil 'khor zhal phye nas rje btsun nyid kyis phyag dar te sku gdung rin

po che dkyil 'khor gyi gtso bo dang tha mi dad par mchod pa'i tshul du zhugs su phul ba'i tshe ye shes kyi me rang 'bar zhing sang nyin lha rnams kyis mchod pa'i phyir me tog
gi char dang 'ja' tshon sna lnga'i gur khyim za 'og ris su phub pa sogs ngo mtshar ba'i cho 'phrul bsam gyis mi khyab par mchis/ de nas gdan sa chen po dpal ldan sa skyar
phebs te bzhi thog tu khri rin po che 'jam mgon grub pa'i dpa' bo ngag dbang kun dga' bsod nams bkra shis grags pa rgyal mtshan dpal bzang por thugs dam 'dogs rten/ chos
dung dkar po rgyang grags btang ba'i dge 'dun tshogs chen la mang 'gyed/ lha khang tshor mchod pa snyan shal bzabs rgyas dang bcas rdo rje slob dpon dpal ldan bla ma
dam pa bstan 'gro'i phan bde rlabs po che bskrun par mdzad bzhed kyi smon lam gyi rgyas 'debs/ mgon khang rnams su mchod gtor bskang bshags bstod 'phrin rgyas par gnang ba'i
dam bsgrags shing khyad par bse 'bag nag po 'phur shes kyi dbu dpral nas zil pa khrom khrom byung ba je 'phel du song ba shangs rtser babs pa zhal du mchod cing sku 'khor
ba byams pa/ mkhan chen gzhon nu blo gros kyi snag dbon nang so dge 'dun rgya mtsho/ mchod dpon gsum la gnang ba zas gang dang yang mi 'dra ba'i zhim la bcud che ba
dri bzang chags pa byung zhing de'i shar g.yu thog tu bzhugs pa'i mgon po'i sku las bdud rtsi'i rgyun gong dang 'dra/ sa bzang sku 'bum mchod khang na mgon po'i sku thal
ba'i rdul gyis cher gos pa'i lta snang mi spro ba zhig la snyan dar 'bul grabs mdzad pa'i tshe sku 'khor

ba 'dras 'di la phul nas ci gnang zhus par ye shes pa gang na bzhugs mi shes zhes lha gos sgron pa dang dus mnyam du bdud rtsi babs pa gsum ga mchod dpon 'jam dbyangs rgyal
mtshan gyis thog mar ngos zin/ bdud rtsi babs par blo chung ba rnams ya mtshan gyi gnas su byed na'ang sku tshe mang por chos skyong bran du 'khol bar ma zad gsang rten
lus la sba ba'i rnal 'byor dang ldan na dam can grib ma bzhin 'khor bar dpal brtse ba chen po la dgag mkhan med pa'i dbu snyung bzhes par dpags na mtshar 'dzin gyi chen por
mi sems so/ /kha'u skyes lhas su phebs skabs dgon pa'i 'og tsam du chibs gshol nas spyan nam mkha' la hur rer gzigs te rgyang tsam bzhugs pa 'phral du 'di yin mi gsung
yang rjes su rdo ring rin po che man chad kyi bla ma rnams phebs dus gnyan mgon bram ze'i gzugs kyi bsu ba re nges par byung 'dug ces drung du 'khod par bka' stsal ba la
dpags na de dus gzigs snang khyad par can byung ba gor ma chag /skyes lhas kyi dge 'dun rnams la sger du mang ja mi rer zhal 'gyed/ rten gyi tshogs la mchod pa snyan shal
bskang ba 'phrin bcol dam bsgrags/ zhabs drung bdag chen rin po che mjal zhing dgyes pa'i gsung gleng mang du stsal/ bka' chos kyi snyan gsan gnang bas 'thum nad las grol
nas yun ring tsam song rung dpon tshang rnams kyis skor cig dpe lta sogs mi 'gab zer bas da lam mi thub 'dug slar long dang bstun pa'i byed ces dgyes pa'i zhal gyis bzhes/
zha lur mang ja tsha ra dang / ngor e

waM chos ldan gtso bor gyur pa'i sa lugs dang / gzhan yang grub mtha' ris med rags bsdus dbus gtsang gi sde dgon mang dag la mang ja bsngo rten rgya cher spel/ rje rdo rje
'chang zhi ba'i dbyings su gzhol bar nye tshe sku cung zad hreb pa'i tshul bstan par nyin mtshan kun tu skyo ngal med par gnang bas thugs dam chag med rnams la thang lhod
ci rigs byung bar brten me glang dbus su phebs zhor ngor e waM chos ldan du mkhan chen thar pa rtse ba nam mkha' sangs rgyas la lam dus sogs chag med gso ba mdzad/ rim gyis
yar klungs bkra shis chos sder phebs nas rtse tshogs/ rtses dang sa dge /dkon gnyer phyi nang / ri bo chos gling / bkra shis chos sde/ lam rim/ bkra shis bde chen/ ras
chung phug sogs kyi ser tshogs gral dbur thub bstan rdo rje brag nas dus gsum sangs rgyas dpal o rgyan chen po'i rgyal tshab byang pa ngag dbang rigs 'dzin rdo rje chos
rgyal bstan pa'i rgyal mtshan dpal bzang po spyan drangs 'bul 'gyed mang ja tsha ra la brten pa'i rnyed bkur yang dag bsgrubs/ rigs 'dzin ngag gi dbang po'i drung du rdo
rje drag po rtsal gyi byin rlabs thugs dbang / lcags sdong ma dang tshe gur sbrags ma/ nyang gi drag po me'i spu gri rnams kyi dbang / rigs 'dzin chen po'i 'khor ba dbyings
sgrol gyi chos skor/ gu ru yon tan gter mdzod kyi dbang lung / sngags sdebs snying gzer nag po dang gter ston brgya rtsa'i gsol 'debs kyi lung / gru gu yang waM gi 'joms
byed nyi zla nag po'i chos skor/ padma gling pa'i gur phur zhabs can dang raksha'i zhal

gzi ldan dbang phyug gi sgrub thabs/ gdong bzhi pa'i bsnyen sgrub las gsum gyi lung sogs snga phyir dam pa'i chos kyi bka' drin mang du gsan par gnang / dgongs pa rin po che
chos kyi dbyings su rdzogs pa dang phyi rabs gdul bya rnams kyi legs byas rgya mtsho'i zhing gi ched du e nas sprul sku mkhas pa chos 'phel can lnga bkug ste bzo gra btsugs
shing rdo rje 'chang gi sku tshab mgul pa yan rje bla ma dam pas phyag bzo gnang bas zhal khyim mngon sum lta bu mthong thos dran dang reg pas rnam par grol ba'i byin
rlabs kyi gzi byin 'od du 'bar ba gtso bor bzhugs pa'i mtha' skor du sangs rgyas rdo rje 'chang / rdo rje bdag med ma/ grub chen bi rU pa/ brtse chen snying po'i zhabs/
slob dpon rin po che/ rje btsun rin po che/ chos rje paNDi ta/ chos kyi rgyal po 'phags pa/ tshogs sgom rin po che/ nyan chen bsod nams brtan pa/ rgyal ba brag phug pa/
dpal ldan bla ma dam pa/ chos rje dpal ldan tshul khrims/ grub chen buddha shrI/ ngor chen rdo rje 'chang / mus chen 'khor lo sdom pa/ bdag chen rdo rje 'chang / rje btsun
kha'u pa chen po/ tshar chen chos kyi rgyal po/ thams cad mkhyen pa mkhyen brtse'i dbang phyug /mtshungs med gzhon nu blo gros/ mkhan chen bslab gsum rgyal mtshan bar gyi
lam zab brgyud pa'i snang brnyan gyi zhal khyim bzo bos dpe ma lon pa mi 'phyugs pa'i khyad nas phyag sor gyis bskrun pa dang bcas par gnas chen du ma'i sa sna rdo sna/
dam rdzas khyad par can/ sman sna/ dar sna sogs bsres pa'i sku rgyu la byad dbyibs bgres gzhon bzhugs stangs na bza' kha dog rnams dpe khungs btsun dang gsung rgyun las
byung ba ltar la de bzhin gshegs pa'i 'phel gdung gis gtsos yungs 'bru lta bu'i ring bsrel/ bla ma gong ma de dag gis mtshon pa'i dam pa du ma'i sku bal dang sku gdung gi
ring bsrel/ rgyud sde rnam bzhi'i gzungs chos sku'i ring bsrel gnod sbyin 'khor lo sogs gzungs bzhugs kyi rim pa rten bzhengs so byas so pa'i 'jig rten chos brgyad lhur
len pa dang mi 'dra bar dam pa'i phyag bzhes 'khrul pa med par thugs ru shin tu nga ba rnams kyi bzhugs khri na bza'/ mdun lcog /cang te/ rdor dril/ nang mchod ka pA la/
bum pa/ zhal dkar/ spyi blugs/ bzed zhal sogs rung mthun mkho ba'i yo byad rnams sla chos su ma song ba'i legs par bsgrig pa gnang ste bkra shis chos kyi 'dus gra chen por
lam zab bla ma lha khang ngo mtshar ba grub par gnyis su med pa dpal dgyes mdzad rdo rje man ngag lugs lha dgu'i dkyil 'khor dang rjes su 'brel ba'i rab gnas nyin gsum
ma'i sgo nas 'og min zhing khams rgya mtsho nas ye shes pa ganggA'i klung gis bgrang bar mi nus pa spyan drangs te dam tshig pa dang ro gcig tu brlabs pa de'i tshe 'chi
med kyi lam kun gur gyi dbyibs lta bu'i 'ja' ris sna lnga bkrag tu 'tsher zhing gsol gdab sems bskyed kyi dus me tog gi char babs pa thams cad kyi mngon sum pa'i spyod yul
du gyur/ bzo bo rnams kyang yon gyis tshim pa sogs lha mchod mi mchod rgyas par mdzad/ sa stag hor zla bcu gcig pa'i dmar chen gtor bzlog gi rdo rje slob dpon du phebs
skabs dge slong ye shes blo gros kyi mthong snang la/ gsol lcog gi khar skra lo dang kong rna btags pa'i

mgo zhig mi nag po zhig gis khyer nas bzhag song ba ring por ma lon par sde ba'i nang zan chos sder shin tu brnag pa/ khyab 'jug gza'i gdong thug gis skad cig la 'jig rten
pha rol tu song ba'i mi nag po de ni 'chi bdag gshin rje'i rgyal po pu tra nag por nges so/ /dwags po phyogs su bkag po'i zi bun la brten pa'i 'khrug zing cher song ba gra
dol yar klungs lho byang gi dmag dpon bkras sgang nas kyis byas nas phyin skabs sde pa bkra shis rtse pa'i sku rim du 'jam dpal gshin rje dmar po rlung sgrub kyi dgra mnan
gyi las sbyor bzhis kar gnang ba'i tshe gtor ma las khrag rgyun mang du 'dzags pas lcags slang khengs shing mchod dpon 'jam dbyangs rgyal mtshan gyi rmi lam du sa dong
ring por srog chags mang po 'jug pa dang 'gro ba rmis tshul zhus pa na las sbyor 'di rigs la rmi ltas de bzhin 'ong gsung / nub cig stob pa'i gtor ma phul dus mchod dpon
gyi rgyab dang mdun steng du gzugs mi mthong ba'i hab sha /cag cag /shab be shob be sogs kyi sgra thos pas 'jigs zhum zhum byed pa sogs ltas legs pa/ brag kha ba'i dmag
dpon skyer po gong 'og gis mtshon shor thal che ba byung yang bkra shis rtse ba dpon g.yog nyes skyon med pa'i dge mtshan du gyur/ rgyud kyi rgyal po dpal dus kyi 'khor
lo rwa 'bro shong gsum gyi 'gyur dang jo zhal sogs mkhas pa du ma'i bzhed srol mang ba'i nang nas gtso bor gyur pa rtsod dus kyi rgyal ba gnyis pa thams cad mkhyen pa bu
ston rin po che'i yig cha sor bzhag gi dkyil 'khor sgrub mchod 'dzugs par bzhed de sa yos hor zla dang por dpe rnams grwa pa tshor bkram pa'i blo 'dzin byed du bcug /zha
lu nas bla chen mkhyen rab pa bos pa'i dpon slob tshang mas gar thig sbyong bstar gnang / rjes sor slob dpon 'phel khyad nas deng sang gi sgrub rnying bla ma 'jam dbyangs
rgyal mtshan/ gzims khang shar bla ma dpal ldan rgyal mtshan/ nang so tshe 'phel gsum yang bskyar sbyong bdar byed du 'jug pa mdzad/ gar pa nyi shu'i gar gos/ pang khebs/
rus rgyan/ skra zhwa/ rtse phran/ rdo dril/ bsdus rgyud kyi bshad khungs dang 'brel ba'i rnam bum che legs bcu rnams thugs rtsol ba chen pos legs par bsgrig par gnang ste
grwa pa rnams sku gsung thugs yongs su rdzogs pa'i dkyil 'khor du smin par mdzad nas nam mthongs zla ba phyi ma snron gyis nya ba'i dus tshes gza' skar sbyor byed bzang
por btsugs pa'i sa gar gyi skabs rje nyid gar dpon du phebs pa'i sku rgyab kyi bar snang la yi ge dbu can gyi tshigs bcad 'dug pa zha lu bla chen gyis mthong zhing blor
zin na'ang rjes su ma dran/ sbyin sreg gnang ba'i sar mchod gar ba rnams 'gros dang bcas 'byor pa dang dus mnyam du nam mkha' g.ya' dag pa las me tog gi char babs/ zhag
sbrel gyi bar dpal ldan rgyu skar gyi 'khor lo'i gtso bor khyab bdag bla ma dbang phyug rab brtan bzhugs par sgrub mchod kyi dga' ston cha bsags kyi grong khyer la 'gran
par gyur/ 'di lo grabs gshoms stabs kyis snron zlar mdzad kyang lo phyi ma nas nag zlar btsugs so/ /e nas dpon yig mkhas pa kha shas bkug nas mkhan chen thams cad mkhyen
pa tshar pa chos rje'i gsung 'bum po ti bzhi/ bkra shis rtse'i dpon sa dbang 'dus rgyal mos sbyin bdag mdzad

de 'jam dbyangs mkhyen brtse'i dbang phyug gi gsung 'bum gsar bsgrigs kyi glegs bam gsum dang rdo rje 'chang dbang phyug rab brtan gyi bka' 'bum pusta kaHgcig rnams bstan pa
rin po che'i btsas su dgongs te bla ma gong ma rnams kyi bka' bsdu'i tshul du legs par bsgrub par gnang ngo / /zhing mang skal ldan don la dgyes pa'i zhal/ /'dzum pa'i
gzugs brnyan sdud la nyer gzhol tshe/ /gsol ba'i re skongs 'ja' lus rdo rje'i sku/ /grub de lhar bcas 'gro la ston pa bzhin/ /spur rgyal bde 'phrog chom rkun du ruShka/ /sde
dpung mngon spyod las kyis phyer btags nas/ /rnam shes mi bskyod zhing du rab 'phangs pas/ /kun la brtse yang khyad par khyod kyi gnyen/ /rtag brtan g.yung drung chos
sku mngon gyur kyang / /rtag 'dzin srid zhen 'ching rgya las grol ched/ /rtag min zhing 'dir mdzad pa'i mtha' btul yang / /rtag tu phyogs 'di'i bstan 'gror gcig tu brtse/
/'chi ba 'od gsal don gyi he badzra/ /so sor snang ba'i cho 'phrul tha mi dad/ /'og min zhing khams zhing gi gtsor gshegs pa/ /ngo mtshar mchod sprin spro la lha rnams
brel/ /grangs med 'gro 'dren sems bskyed dam bca'i khur/ /nam yang gtong ba'i go skabs mi srid mod/ /thugs rje bskul ba'i legs byas phung po ru/ /song na snod du 'jig rten
khams 'di chungs/ /'on te bstan srung bye ba'i 'khor los sgyur/ /byin rlabs mdzod spu'i thigs phreng gzugs can du/ /grub tshe bdud rtsi'i bum pa chu gter nas/ /len pa'i
lha rnams bya dka'i 'bras bur zad/ /snga 'gyur bstan pa'i bdag por mkhyen brtse dang / /nus pas dbang sgyur sngags 'chang byang pa rje/ /nyi zla 'od zer sprul par chos rjes
su/ /'brangs te rigs kyi bdag por thod du bcings/ /mkhas grub gzhan gyi spyod yul ma gyur pa/ /sa skya'i bla chen kho na'i khyad par chos/ /lam zab bka' babs brgyud pa
nor bu'i 'phreng / /ngo mtshar bkod pa'i srad bur gcig tu brgyus/ /rnam kun mchog ldan stong chen phyag rgya che/ /e waM zung 'jug dang po'i sangs rgyas kyi/ /'khor lo'i
mgon du bzhengs pa'i rdo rje'i 'gros/ /tshangs pa'i yul sa sor mo'i rdul gyis gnon/ /dus gsum 'dren pa gsung gi yang snying dpyid/ /brjod pa rnam dag ka 'phreng glegs bam
du/ /legs bsdus srid mthar rma med bstan pa'i srog /btsugs pas 'od srungs bgres po'i snyan pa phrogs/ /re zhig gdan sar stan chags mur gnyug mar gnas pa dang phyogs 'dus
kyi gdul bya rnams la khams dang dbang por 'tsham par rgyud sde rnam bzhi'i dbang khrid rjes gnang rig gtad lung blo sbyong ba'i rim pa sogs theg chen thun mong ba dang
khyim pa dang rab tu byung ba rnams so so'i rigs kyi bslab pa la 'god pas mtshon rnam par dkar ba'i 'phrin las dbyar mtsho ltar 'phel na'ang don med zang zing gi 'du 'khod
kyi dbang du nam yang mi 'gro bar mtshan bcas mtshan med kyi nyams bzhes dus gtor sogs thugs dam zab mo'i rim pa bla nas blar 'phel bzhin pa'i ngang nas bka' chos mang
du gsan par ma zad sngar sa stag dang zha lu'i lo gsum ma'i rjes thugs rtsol gnang ba 'ga' zhig phyogs gcig tu bkod par/ kun mkhyen ye bzang rtse pas/ de ltar 'dul ba'i
bstan par 'phel 'grib cher byung mod kyi theg pa chen po gsang sngags ni deng sang gi bar nub ma myong zhes

gsung pa glang dar gyi bstan pa bsnubs zhes pa'ang so thar la dgongs pas/ ji skad du/ ji ltar 'di ni shing rtsa'i gtso bo ste/ /rnam par 'phel dang kun 'dzin gnyis kyi rgyu/
/de bzhin dam chos tshogs rnams thams cad kyi/ /gzhi dang rtsa ba 'dul ba yin par gsungs/ /zhes thub pa sangs rgyas bcom ldan 'das kyi ring lugs 'jig rten gsum gyi sgron
me yod med chos 'dul ba la rag las shing lhag tu dam pa 'di nyid tshul khrims mig gi 'bras bu ltar gces par 'dzin pas snga mo nas lung sde bzhi gsan bzhed yod pa ltar sna
nam pa chen po rdo rje bdud 'joms dang srid gsum 'gran zla bral ba chos rje bla ma dam pa'i rnam 'phrul mthu stobs kyi dbang phyug kun dga' rnam rgyal gyi bsti gnas gong
dkar rdo rje gdan gyi chos grwa chen po'i dpal 'byor gling du khu ston ngag dbang rnam rgyal la 'dul ba lung sde bzhi dang gzhan yang chos bka' ci rigs gsan cing snga
phyi mang por nyi ma gling du mthu ston 'jigs med dpa' bo'i ring lugs 'dzin pa la 'gran zla med pa mkhas btsun grub pa'i dbang phyug chen po bla chen tshul khrims bkra shis
par dus kyi 'khor lo'i sku gsung thugs yongs su rdzogs pa'i dbang gong dkar ba'i lugs kyi lam 'bras kyi 'khrid yongs rdzogs/ byin rlabs dang lung kha shas/ lam skor phyi
ma'i lung / yi ge med pa dang mchod rten drung thob kyi byin rlabs/ yo ga khams gsum rnam rgyal/ dpal mchog rigs bsdus/ rdor dbyings phreng ba'i nang gi bdud rtsi gsum/
sa phur stod las gsum gyi dbang / smad las drag po sgrol ba'i rjes gnang paN chen kun bkras par bde chen ral gcig /rdo rje rtse mo rigs bsdus kyi dbang sogs zab chos rgya
che bas thugs kyi bum bzang yongs su gang bar mdzad/ slar yang bkra shis chos sder phebs/ de'ang bstan pa spyi dang bye brag rje btsun sa skya pa'i bstan pa dang ston
pa las gzhan du mi 'tshol ba'i thugs kyi dam bca' brtan po/ tshar chen chos kyi rgyal po'i lam yig tu/ rje btsun rdo ring pa chen po dang mjal nas gsung ngag rin po che thob
pa man gzhan bla ma dang gdams ngag gang la'ang byang chub sgrub pa'i ched du mi smon zhing 'gram chu mi ldang ba'i nges shes gting tshugs pa zhig yod/ ces gsungs pa
ltar 'gyur ba'i go skabs ga la srid kyang / rje btsun grol mchog gis/ dam chos kun gdul bya'i blo brid las/ /phyogs 'dzin gyi grub mtha' skyong ma myong / /chos du ma ro
gcig gi rnal 'byor pa/ /grub mtha' rkang ma tshugs zer kyang 'gyod rgyu med/ /ces pa bzhin bdag cag gi ston pas kyang la lar gang zag gi bdag yod par bstan pa sogs gdul bya
rjes su 'dzin pa la thabs sna tshogs shig dgos pas ris med pa'i chos lugs la gsan bsam 'chad nyan mdzad pa'ang gdul bya rjes su 'dzin par dgongs shing khyad par/ kun mkhyen
mkhyen brtse'i gsung mgur las/ ngas sbyangs pa de sa skya pa'i gzhung lugs la sbyangs kyang / /mkhas pa de gsang sngags rnying ma la mkhas pa/ /'di ko sngon gyi las
'phro zhig yin nam/ /a ho ngo mtshar du che byung / /ngas bsgoms pa de gsung ngag lam 'bras bsgoms kyang / /rtogs pa de rdzogs pa chen po la shar ba/ /'di ko sngon gyi las
'phro zhig yin nam/ /a ho ngo mtshar du che byung / /ngas gsol ba de rnal 'byor dbang phyug la btab kyang

/ /byin rlabs de ayon padma khos gnang ba/ /'di ko sngon gyi las 'phro zhig yin nam/ /a ho ngo mtshar du che byung / /ngas bshad pa de dam chos phyogs med cig bshad kyang /
/'gro phan de gsang sngags rnying ma la byung ba/ /'di ko sngon gyi las 'phro zhig yin nam/ /a ho ngo mtshar du che byung / /zhes gsungs pa blo chung ci rigs kyi khong bar
mi shong yang 'khon klu dbang srungs nas dkon cog rgyal po yan la rnying ma bka' ma'i sngags 'chang sha stag tu byon zhing / de nas kyang yi dam yang phur dang chos skyong
dkar bdud la mdzad la/ mnyam med bsam gtan gling pa'i a ti yang phur gyi rdzogs rim khyad par can dang rje btsun rdo ring pa chen po'i sku thog tu'ang rnying ma ba'i
sngags 'chang 'ja' lus grub pa gnyis tsam byung tshul bla chen ru thog pa nam mkha' gzi brjid kyis gsungs pa ltar tshar chen yab sras bka' gter chos kyi gnad mkhyen pa'i
thugs gtsigs che tsam gnang ba'i rgyun bzhin rje bla ma 'di nyid kyis kyang klu sgrub rjer gsan pa tsam du ma zad nyang ting 'dzin bzang po dang mnga' bdag nyi ma 'od zer
sogs grub brnyes nyang rigs stod smad mang por gyes pa'i nyang ston sman lung pa mi bskyod rdo rje'i gdung rigs las son cing bla ma mnga' bdag gi byang las kyi mkha' 'gro'i
bka' babs gnyos zhig chen po nas rim brgyud khra tshang pa'i snag dpon rje khyab bdag blo mchog rig pa'i rdo rje zhes paN chen bi mA la mi tra'i sprul par lung gis zin
pa de la gter kha 'og ma bla ma yongs rdzogs kyi dbang lung / bka' brgyad gsang ba yongs rdzogs kyi chos skor/ rta mgrin dbu dgu phyag bco brgyad pa'i sgrub skor/ rta
mgrin nag po lcags ral can gyi dbang lung / 'char ka gnam skas ma'i sgrub skor/ thugs sgrub dregs pa tshar gcod du grags pa'i drag dmar gyi dbang lung / phyag rdor gtum po'i
seng ge sgra sgrog gi dbang lung / dregs pa dbu dgu'i srog dbang lung bcas/ dzam bha la dmar po'i chos skor/ gra pa'i 'dzam dmar gyi sgrub skor/ dung tsho ras pa'i rdzogs
chen yang ti nag po gser gyi 'bru gcig ma'i dbang lung khrid bcas/ ratna gling pa'i thugs sgrub yang snying 'dus pa'i dbang lung / gu ru drag po'i dbang che 'bring chung
gsum sgrub skor lung bcas/ nyang gi bla ma dmar 'khrid kyi chos skor/ gter rgyud snying po'i dbang lung / rta mgrin nag chung lha brgyad kyi dbang lung / snang rtse
ba'i rta nag gi dbang lung / gdugs dkar lha bcu bdun ma'i dbang / pha dam pa'i 'jam dbyangs chos skor/ sgrol ma'i mtshan brgya rtsa brgyad dang mthun pa'i rjes gnang / 'khrungs
rabs so bzhi pa'i lung sogs mang du gsan/ chos dbang rin po che'i gdung 'dzin lha bro sprul sku karma gu ru zhes lo chen bai ro tsa na'i sprul par lung gis zin cing
bka' gter chos kyi srog shing chen po gang de'i gdams pa'i bka' babs sgrub mchog chos dbang bsam grub kyi gdams pas thugs rgyud yongs su gang ba'i mthus srid pa'i phun
tshogs mtha' dag chu shing gi 'bras bu dang me 'obs lta bur gzigs nas chos brgyad kyi bun long thams cad rgyab tu bskyur te bas mtha'i dben gnas su lhun grub snang ba bzhi
khor yug tu 'da' ba'i mtshungs med chos dbang kun bzang la chos dbang gi bla ma gsang 'dus kyi dbang lung /

bla ma sku gsum gyi sgrub pa/ padma lam zab kyi gu ru khro bo rigs gsum gyi dbang lung / tshe dpag med rdzong chen ma'i tshe dbang / rdzogs chen sangs rgyas mnyam sbyor gyi
chos skor/ thugs rje chen po yang snying 'dus pa'i dbang lung / rta mgrin nag po'i dbang lung / bla ma gsang 'dus kyi cha rkyen padma bcud bsdus kyi chos skor don tshan
bcu gnyis pa/ dpal mgon ma ning gi chos skor/ mnga' ris paN chen padma dbang rgyal gyi padma snying tig gi chos skor/ rdzogs pa chen po kun bzang snying tig gi chos skor/
rdzogs pa chen po'i rgyud bcu bdun sogs kyis mtshon pa'i zab chos mang du gsan/ gangs can gyi ljongs 'dir bstan pa dbu bsnyengs pa'i gnas chen pho brang yum bu bla mkhar
mjal bar phebs te/ chos rgyal tho tho ri snyan shal gyi mkhar byin rlabs can der bstan pa rgyas pa'i phyag mchod smon lam mdzad zhol der tshal dus bzhengs pa'i gyang logs
shig la mgon po gur gyi bal bris rnying pa byin rlabs can zhig yod par 'di babs chags shing zil che zhes snyan shal sgron pa'i tshe de 'phral zhal nas bdud rtsi zil pa
khrom khrom byung ba'i shul da lta yang yod/ de'i shar phyogs kyi bang so der gter mang po yod pa 'dra zhes gzigs rtog gnang bas gyang hrab tsam brkos shul gyi steng na g.yam
pa'i gnam sgo zhig 'dug par phyag reg pas khrol khrol byed par 'di rdo gas na gter yod nges rung re zhig gzhog gsungs pa zham 'bring pa sogs der yod thams cad kyis nges
shes su gyur na'ang rjes su bltas pas shul tsam yang ma byung snang / bstan pa spyi sgos kyi ched du 'jigs byed drug cu pa'i gtor bzlog gnang / skabs shig gzims chung
gi nang sha chen gyi gsur dud chen pos khengs pa bka' las khyod tshos sha bsregs pa'i dris nga'i gre ba 'gags gsungs par mchod dpon gyi nged tsho'i khrod na bsreg mkhan
med gzims chung nang rang nas dri ma byung zhus pas cang mi gsung / de nub bla brang thog nas gtor ma 'phen pa gnang bas sman lung gi mda' na chos sde la shin tu brnag pa'i
ma rungs pa zhig yod pa de srod 'khor la grir gum/ bla brang gi rgyab tu sngar nas btsan zhig yod pa gtor zor babs pa dpal ldan dus kyi dgra bo'i gzi byin ma bzod par
sne mo khang gsar gyi rgya lam mkhar spos pa da lta'ang yod do/ /chags bral tshangs par spyod kyang 'dod yon kun/ /lam byed rdo rje gdan mtshungs chos kyi sder/ /thub bstan
dgongs pa gcig pa'i 'gal med gar/ /bsgyur tshe klu sgrub snying po gzugs gzhan bzung / /dpal ldan chos kyi 'byor pa gling yangs por/ /khu ston smra la ngag gi dbang phyug
pa/ /rnam dpyod yid bzhin rgyal mtshan rtser bkod las/ /sde bzhi'i lung gi 'dod rgu char du bsnyil/ /tshul ldan khrims gnas mkhyen pa'i lha lam ngos/ /smin grol gzhung
bshad 'ja' tshon rab bkra ba/ /shis brjod glu yi nyi mas yongs khyab pa'i/ /gling 'dir nges gsang bstan pa'i bdag por bskos/ /gzhom med blo mchog yangs pa rdo rje'i khams/
/rnam dpyod g.yas 'khyil mgrin las legs bshad sgra/ /'dren pa'i snyan gyi dbang por ches dngar bas/ /dbyangs bdun tshang ba'i glu la yi rang bcad/ /chos brgyad tsha zer
spangs pa'i rta ldan snar/ /kun bzang chos kyi sa bon yongs zhugs 'bras/ /'od gsal snang bzhi'i lus rdzogs

tha skar skyes/ /'jam mgon mtho ris dbang po'i blo yi sman/ /gangs can 'dzin ma'i mngal du bstan pa'i dbu/ /thog ma sbrums pa'i pho brang yum bu ru/ /kun yid tshar du mngar
ba'i brjod pa'i mtha'/ /'tshol la khyab 'jug gom pas ma bgrod ngal/ /ris bral 'gro la rang bde gtong nus pa'i/ /rgyal sras spyod la bslab pa'i sems dpa' che/ /khrag 'thung
ye shes rdo rje'i mtshon rnon pos/ /brtse med dgra bgegs don snying 'bigs 'di ci/ /hor zla drug pa'i nang du chibs kha bskyod de gong dkar rdo rje gdan gyi lha gling spyil
por phyi rol rnam par g.yeng ba'i 'du 'dzi thams cad rgyang du bsrings nas sku gsung thugs lha sngags ye shes kyi rol pas khor yug tu 'da' ba'i bcad rgya zla ba brgyad
kyi ring mdzad pa'i skabs dam bca'i phyag bris su gnang ba sku'i bkod pa bsdus rjes rnyed pa las 'di ltar/ oM bde legs su gyur cig /rang byung lhun grub ye shes khyab
brdal las/ /ma 'gags rang rtsal sprul pa'i sku ru byon/ /'gro ba kun gyi skyabs gcig padma 'byung / /khyad par bdag gi 'di phyi'i mgon gcig pu/ /khyed la gsol 'debs snying
nas skyabs su mchi/ /rgyal ba gang de'i ye shes rnam rol las/ /sprul pa'i zlos gar bshes gnyen dam pa'i tshul/ /mdo sngags gsar rnying bka' gter ma lus pa/ /nyi ltar gsal
mdzad mkhyen brtse'i dbang phyug mkhyen/ /de yi rdo rje ye shes rnam gsum gyis/ /bskrun pa'i rgyal tshab grub dbang rdo rje 'chang / /bka' drin mnyam med dbang phyug rab
brtan gyi/ /zhabs la phyag 'tshal gsol 'debs skyabs su mchi/ /chos dbyings bde chen mtha' bral ngang nyid las/ /gang 'dul thabs kyis 'gro ba rjes gzung phyir/ /zhi dang
khro dang zhi ma khro yi tshul/ /rab 'byams lha tshogs bdag gis bsnyen cing sgrub/ /rdo rje 'chang dbang thugs las rnam sprul pa'i/ /rgyal ba'i bstan srung ma rungs tshar
gcod pa/ /drag shul mthu ldan dam can tshogs rnams kyis/ /byang chub bsgrub pa'i grogs mdzod bar chad sol/ /ji ltar 'dab bzang dbang po mkha' la bgrod/ /de la 'gran min
nyam chung bung ba'i tshogs/ /rang rtsal 'bad nas nam mkhar 'phur ba ltar/ /sngon byon dam pa rnams la 'gran min yang / /rang nyid 'khor ba'i 'dam las rab brgal nas/ /ma
rgan 'gro ba smin grol la 'god phyir/ /dam pa'i rjes zhugs go cha cher gyon nas/ /nyon mongs dgra tshogs g.yul las rnam rgyal te/ /sku bzhi'i rgyal srid 'thob phyir ngas
'dir 'bad/ /de la 'a zha'i rgyal rigs las byung ba'i btsun pa mkhas grub dam pa mang po'i dbon du gyur cing rjes su bzung ba/ dam pa'i chos tshul mang du thos pa/ rgyu
'bras kyi chos la bden pa'i dad pa thob pa/ bla ma rgyal ba sras dang bcas pa la mi phyed dad pas phyug pa ming gnas gsar dbon po mgon po bsod nams mchog ldan zhes bgyi ba
bdag yongs 'dzin bla ma mang pos thugs rjes su bskyangs pa'i dbang 'khrid gdams pa mang du thob kyang rang nyid kyi rgyud la ni ma 'byor/ lung rtogs dang sbyangs pa'i yon
tan ni med/ shes rab dang brtson 'grus ni zhan/ dka' spyad sdug rus ni chungs/ le lo dang snyoms las ni che/ sbyin stobs dang bsgoms stobs ni nyung / gnyid rmugs dang
rnam g.yeng ni mang / de la sogs pa'i skyon dang nyes pa ni brjod pas mi lang / yon tan dang dge ba ni btsal

bas mi rnyed pa'i tshod tsam du 'dug /mi tshe ni phyed lhag song 'dug /'tshang rgya bar ni spu tsam mi nye ba'i khar nyes ltung mang po zhig gis mar la en tsam nye ru song
'dug snyam pa'i blo la bde ba'i skabs ma byung bas slar yang yang bsams pas mtshams med byas pa'i sdig pa che yang gsang sngags kyi gnad gsang shes na myur du 'tshang rgya
bar gsungs 'dug /snying rus dang ldan na zla ba drug rtse gcig bsgoms pas phung po lhag med 'grub par yang gsungs/ tshul bzhin du bsgoms na zhag bdun gyis bden pa mthong
bar dus 'khor las gsungs pa sogs kyis spro ba slar rnyed/ da cha rang lo so brgyad pa 'brug lo zla ba dang po nas bzung ji srid 'tsho'i bar tshe 'di'i bde skyid snyan grags
ched du mi sgrub zas ster mi byung na byol nyog tu ma song bar longs spyod/ ma byung na bcud len la sogs pa'i ngan ngon la brten/ gos ster mi byung na gyon/ ma byung
na'ang chos gos rnam gsum ngan rnyigs dang gtum mo la brten pa byed/ chos bka' gter mdo sngags rnam dag zhu sa gang na yod kyang zhu/ khyad par khe dang rgyal kha gzhan
la bskur zhing / gyong rang gis len pa gang yong yong byed/ lhag par lha'i bsnyen pa rigs mi gcig pa brgya phrag byed/ rtags dang mtshan ma yong re med kyang grangs bsnyen/
dus bsnyen/ gtso 'bum/ 'khor khrir longs pa brgya phrag gcig lo zhe dgu tshun la grub pa bgyid/ de nas kyang ma shi na ci 'grub byed/ de dag gi khas len dang dam bca'
la rta ri ba dang nyams len lag thog yod pa la khyi mi ri ba byung gi dogs 'dug pas yang yang zhus dag byed/ grub na khengs rloms spangs te chos chos su song ba byed/ de
dag 'grub ma 'grub blta phyir yi ge bris pa yin/ sprang ban bdag gi dam bca'i tshig 'di dag /byas byung yi ger 'dri ba'ang mi 'os mod/ /'on kyang khengs dregs bzang 'dod
ma yin pa'i/ /ma 'grub tshe na rang la rang khrel 'debs/ /tshul bzhin 'grub na zhen med dga' ba sgom/ /des na bla ma yi dam chos skyong tshogs/ /bdag gi dam bca' tshul bzhin
'grub pa dang / /bsgrubs pa'i 'bras bu tshul bzhin 'thob par mdzod/ /ces gsungs pa/ rje mkhyen brtse'i gsung mgur las/ dus dang por 'jig rten bya ba thong / /dus bar
du tshe 'di'i bya ba thong / /dus tha mar chos kyi bya ba thong / /da ci nus bya btang rnal 'byor bgyid/ /lus sna tshogs rgyan gyis rab brgyan kyang / /rus sha dang pags
pas g.yogs pa 'dis/ /gos mdzes pas brgyan kyang snang shas rgyu/ /da cha lugs ngan ngon tsam la brten/ /zhes pa'i don dang mtshungs par ma zad ljongs 'di'i mkhas grub chen
po'i rnam thar ngo mtshar ba'i gnas 'gangs che shos su 'dug cing zhib tu brtags tshe zhal gyis 'ches pa kho na mdzad par yid ches kyi nges pa rnyed pas dad pa'i gsos bla
na med pa'o/ /de nas drang srong srin po ri'i gnas mjal la bya bral 'gros kyis phebs/ de'ang 'bri gung pas paN chen shAkya shrI gdan drangs pa'i tshe paNDi ta bi bhU ti
tsandras phyag rgya ba rdzun che zhes skur pa btab pa'i sgrib sbyong du rje btsun ma'i lung bstan ltar bde mchog gi lha khang bzhengs pa'i sku khyad par can de'i zhabs 'og
tu dar skud 'drongs pa sogs bar snang mar grags pa da lam khyud gang tsam sa la ma reg pa'i ngo mtshar gyi

bkod pa dkon gnyer dang zham 'bring pas mtshon der 'khod kun gyi 'dren byed kyi yul du gyur/ snyan dar dang lha bshos mar me sogs mchod sprin spros te bla ma dang dpal 'khor
lo sdom pa dbyer med ngo bo gcig pa'i rnal 'byor gyi dbang bzhi bzhes pa dang bstan 'gro rgyas pa'i smon lam rgya cher 'debs par mdzad/ de nas gong dkar chos sde brgyud
rim gyis hor zla bcu gnyis pa nyis brtsegs kyi lcags 'brug hor zla dang por rong khu lung du phebs/ rje btsun mi las lha rje gnubs chung par drag sngags gza' gdong dmar
nag gsan nas las sbyor gyi mthu khang lag mthus glags mi rnyed pa'i ched du thur du brus pa'i phug pa der byon te nam zla grang dus yin rung brag las sgrub chu glo bur du
babs pa phyag phyi ba rnams kyis lce thog tu myong zhing yid ches kyi gnas su gyur/ yum bgres mos gsol ba btab par brten gzhis kar zla ba lnga tsam gyi ring ljags bsnyen
kha gso'i sku mtshams dang phyogs 'dus kyi snod ldan rnams la dbang 'khrid lung man ngag sogs chos 'khor mtha' yas pa bskor/ de nas bkra shis rtse chos sder byon/ thub gsung
rin po che bka' 'gyur ro cog yongs rdzogs kyi lung rgyun nyag phra ba thugs kyis ma bzod pa'i phyogs gang dang gang du yod ces rtsad gcod gnang yang nges khungs ma chod
pa'i mur kong po gter ston 'ja' tshon snying por yod pa'i gnas tshul gsan par brten 'degs rtsis mdzad/ me byi byar dwags rnams kyis gtsang sde srid kyi zhabs 'dren byas
pa nas bzung bkag po mang du 'phel ba'i dwags kong phyogs su rgyu 'grul mi bde ba yod pas phebs pa mi 'gab pa zhu mi mang ba byung na'ang gsan 'jog ma gnang bar chos kyi
gdung shugs drag pos ltos med du phebs pa'i dwags po ru'i gru bton sgam po'i gzhis ka klu mkhar zhol du bzhugs nub sngar zhal 'dris med kyang gdung rgyud nas sne len dang
bkag po'i nyes sel la sde pa bkra shis rtse pa'i sku skye yin zer ba'i btsun pa drag pa zhig gis mgo byas mi bcu gnyis tsam phebs skyel du btang ba'i dwags la sgam po'i
phu gnyal la ma thebs tsam gyi byang stongs na chu chen pos bcad nas mi thar bar thug tshe bka' las yas mas tshor 'khyags zam yod 'dra ltos dang gsungs pa ltar bya rog
cig gis sna drangs pa'i rnyed nas pha rir byon pa dang 'khyags zam brdib pa na sna mo shag grub chen pas mchi ma 'don zhing phyag mang du btsal bla ma khyed la thugs rje
yod kyang yod byung yang byung / zhus shing jag pa kha shas 'ong pa'ang chur ma thar ba sogs chom rkun gyi 'jigs pa las grol te kun ya mtshan du gyur/ zhabs skyel ba dmangs
la la 'gro ma 'dod pa'i bros shing rgad bu zhig lus pas lam rgyus zhus gnyal la de kha ba ches pas khal rnams dbar skyel dang rkang lag 'phyid pa kha yar sogs tshang
ma 'o brgyal ba'i ngang nas phebs pa'i gnas mal du bzhugs nub phyag g.yog tsho sdod sa'i thog brdib ste 'ur zhogs che'ang nyes skyon ma byung bas gter gsar gyi srung ma rnams
gnyan pa'i 'tshub tu ngos 'dzin mdzad/ sang nyin bshul du bzhugs skabs phar gnas tshul gyi sngon phar gnang ba mda' rgyang do tsam nas mi zhig dang 'phrad de gleng mo
byas yar slebs byung ba gter ston gyis phebs bsur brdzangs pa'i nga la dbon po yin zer bas kha btags kyi phyag

mjal dang spos chag spar bzhin pas spyan drangs/ khyed dpon slob la sus zhus gnang bas skad cha mi dgos kho rang gis shes yod zer skad/ gter ston dpon slob dgun tshang du chos
thog la phebs pa dang 'grig par dngos po brgya phrag tu longs pa'i 'bul ba dang bcas mjal/ gter ston gyis bka' 'gyur thog mtha' bar gsum gyi lung las mtshan nyid pa gsan
tshod kyang min 'dug /gter ston rang gi phyag g.yas g.yon mdzub mo gnyis sbrel ba'i phyag rgya mdzad nas nged rang dpon slob gnyis 'di ga byung ba bka' 'gyur gyi lung
yin/ phyag sor rnams zlum po/ zla gam/ gru bzhi/ gru gsum du mdzad de spos phor nang du til btab pa'i zhi rgyas dbang drag gi sbyin sreg cig car du grub pa sogs snang tshul
dang gnas tshod mi gcig pa'i grub thob zhig po'i rnam thar rtogs dka' ba dang ma nas tshad thub kyi gter ston du thugs nges shes 'drongs pa'i gter gsar yang zab dkon
cog spyi 'dus/ tshe dpag med gnam lcags rdo rje dngos grub kun 'byung / thugs rje chen po ngan song rang grol/ zhi khro nges don snying po/ rta phag yid bzhin nor bu karma
gling pa'i zhi khro dgongs pa rang grol rnams kyi dbang lung / sgrub thabs gser chos ma'i lung / bi mA la'i snying tig gi chos skor/ yang rdzong snying tig gi chos skor/
mkha' 'gro snying tig gi chos skor rnams gsan/ phar sa lugs kyi chos skor kha shas 'bul ba gnang / gter ston gyi rnam thar du lam 'bras dgongs bstad ma gsan gsung ba dgongs
bstad dang thog mtha' bar gsum byed pas lugs la mngon sum mi dgos rmi lam du'ang mi srid cing rje 'di nyid kyi thugs la yang gnas shong phal cher kye rdor gyi dbang
dang zab lam gyi rnam 'byor lta bu gnang bar lam 'bras su ming btags pa'i rtag brtan sprul sku'i rnam thar zhig de ru slebs pa 'dra'o/ /gsung gleng zhig la/ gter gsar lung
bstan du/ nub nas byang sems 'gro 'dul nyi shu gcig: stag yos lo pa rang rtags dpral sme can: zhes pa nyid yin par 'dug ces ngos 'dzin mdzad pa ltar dgung lo yos dang dbu
dpral la sme ba nyis brtsegs yod par der tshogs rnams nges pa rnyed kyang rje bla ma bdag gir cher mi mdzad/ gzhan yang gter ston rje lcags zam par 'khrungs pa'i dus lcags
zam then pa'i sprul pa'i gyad du gyur pa dang rje 'bangs nyer lnga'i nang tshan zhig yin tshul khrom bsgrags su gsungs pa sogs thugs yid gcig tu 'dres/ gter ston gyi
dus tshod 'di gang 'dra yong mi shes pas yar mgyogs tsam phebs gsung ba zla shas nas gtsang sog gi bde gzar langs pa sogs mkhyen par snang / yar lam yang 'dul gyi gtsug
lag khang bu chur thugs rje chen po dang rta mgrin sogs gnas rten mjal zhing mchod 'bul dang smon lam gnang / dung mtshor tshong dpon bkra shis kyis gtsos pa rnams kyis ja
snam phrug gi 'bul ba dang bcas byin rlabs dang chos 'brel zhus/ gter ston sangs rgyas gling pa'i gdung brgyud kyi jo mo sgam po'i lcam gyis gzhis kar mjal nas gzhis len
bstab/ sang nyin phu'i gnas su byon shog ser dam rdzas sogs rten rnams zhib tu mjal/ nga lar phebs mtshams dgas po gro lung gi ayon zer ba'i rtsub spyod can de'i ma rungs
pa'i blo zhi ste zhabs 'dren ma zhus par ma zad byin rlabs zhu bas mtshon gus pa'i rnam 'gyur byas/ nyer 'tshe

cung zad kyang med bzhin pa nas yar klungs su bde bar phebs te gdan sa chen po nyid du stan chags/ bla ma bka' brgyad yongs 'dus kyi spyi lung mdor bsdus snying po las/ khyad
par gdug pa sbrul gyi lo shar dus: gnam rtags 'od dkar skya rengs yang yang 'char: gza' skar 'khrug cing byang du hor sog g.yo: 'ol dga'i phyogs su chos pas rkyen byas
'khrug: dbus gtsang sde 'khrug 'gro rnams nyam thag 'gyur: sa g.yos nad rims lo gsum lo nyes 'byung : lo dgu'i bar du dbus gtsang dbu rur 'tshog: ces pa dang / yol mo sprul
sku gter ston bstan 'dzin nor bu'i gter gsar du/ yos kyi lo la ngal gso byed: 'brug gi lo la 'brug ltar ldir: sbrul la sbrul shun lta bur 'thor: de phyir yos bu'i lo
la long : zhes pa'i lung bstan dus la bab pa'i gtsang sog gi dus 'khrug chen po langs par nye ba mchog dman mtha' dag blo 'tshub par brten gtsang sde srid nas sa rnying gi
sngags sde phal cher la sog bzlog gi sku rim btsugs pa'i rnam grangs mang tsam byung song ba dang phyogs mthun du bslab ston dang bstun pa'i dmar chen gtor bzlog gi tshe
zangs gri can gyi gtor ma sgo phyogs su 'chus shing yungs kar gang bzang rnams rang bzhin gyi sil sgra chad med sgrogs/ gtor ma 'phen sar gtor ma las me lhab kyi 'bar te
rtse mo nas btso byang shar phyogs su rgyugs pa sogs rdo rje chos skyong rnams bran du bkol ba'i mthu stobs rdzu 'phrul bsam gyis mi khyab cing de lo lho byang kun tu dus
kyi chad pa'i brdabs gsigs sna tshogs byung na'ang yar klungs stod smad kyi sde dgon yul gru tshor gnod pa cher ma byung ba'i khar sgos su dmigs med kyi dbyings su rgyas
'debs pa'i gra bsgrig klungs su ma rgyugs pa'i nyes pa rnams rim gyis zhi bas nus mthu'i gzi byin 'od du 'bar/ 'on kyang lo 'di dang chu rta'i bar stod smad kyi bde gzar
gcig mjug gcig non lta bu'i rgya mtsho'i rlabs ltar yol ba med pas 'khor lo gsum gyi mdzad 'phrin ha cang gi rgya che ba gnang ma thub rung gdan sa nyid du stan chags
shing / gong dkar chos sder yang nyi ma gling du chos kyi gsan pa mdzad/ khra 'brug gi li ma rnams byin rlabs zhu mi mangs par brten dreg pas nogs pa chu lug sde pa bkra
shis rtse pas sbyin bdag mdzad de star bu sogs kyis bkrus nas gsar pa lta bur song bar zhal gser spyan 'byed dbu mthing gi zhig gsos/ rje nyid nas ras las grub pa'i stod
smad kyi gos zungs 'bul ba gnang / lcags sbrul bde gzar skabs rgyal khang bshig par brten gnas rnying rgyal po rten med du song ba'i e gnyal yar klungs lho kha phyogs su
'khyar ba'i gnod pa sna tshogs byas pa 'di dus khra 'brug gi phyag bzhi pa'i mgon khang mdor yod pa sna mo shag grub chen pas rab gnas kyi sbyin bdag zhus te rje nyid phebs
rgyu'i snga nub lha 'dre'i dmag sgar rnams 'ur ba'i chu byang khar song ba legs bshad gling pa'i grwa pa dge slong rje btsun zer ba'i mig mthong shin tu gsal bas nges
shes 'drongs pa'i ya mtshan du byed pa bcom ldan 'das he badzra'i rnam par rol pa'i gzi byin ma bzod par snang / de'ang gter kha mang por gnas chen rnams la rab gnas bskyar
na bod 'bangs kyi bde thabs la phan par gsungs pa bzhin mchod yon thams cad thugs rtse mthun te thog mar sde

brgyad cha mnyam pa'i phyir bsangs dang gser skyems/ dngos gzhi dgyes mdzad rdo rje'i dkyil 'khor la brten nas rab tu gnas shing me tog gi char chen po phab pa'i tshe lha sras
kyi phyag bzo'i dpal ayon chen po'i sku la rang nyid kyis nga 'dra gsungs te mkhur tshos la phyag mdzub btsugs shul rgyal blon gyi dus nas kyong tsam yod pa'i nang du
sngar med pa'i a 'bur dod gsal ba dkon gnyer gyis mthong ba sogs gangs can bde legs spel ba'i rtsa lag tu gyur/ sbrul lo bstan pa spyi rim sogs mdzad par bsnyad gzhan sbyor
phun tshogs mi bzod par phrag dog can 'dras snyan phra sna tshogs phul bar brten sa skyong bsod nams rab brtan kyang thugs kyi 'dzin stangs gzhan du gzhol ba'i gnang
sgo la gzhogs drud de dgon gnas la 'pho len sogs bka'i lung lci ba'i chad pa 'dra 'ong ngam zhes brjod rigs du mas phyogs de'i skya ser phal cher re dogs dang som nyir gyur
par sde pa bkra shis rtse bas dag sangs kyi rgyu mtshan phul ba 'gab tshul zhus tshod du 'dug rung ha cang dbyings ches pas mdzub mos gnam mi theg pa'i dpe bzhin zhu 'bul
sna phebs yod pa dka' ba dang rje nyid kyi dgongs pa ni/ thams cad mkhyen pa'i gsung mgur du/ sdug mi 'dod ci dang ci byung yang / /de byur ngan rang gi nyes pa yin/
/mi gzhan la sdug yus mi 'tshong ba/ /da ci nus kun gyi sdug bsngal 'khur/ /skyid bde ba ci dang ci byung yang / /rje mnyam med bla ma'i bka' drin bsam/ /bdag rang gi bsod
nams mi bgyid par/ /da 'gro drug kun la mnyam par 'bul/ /zhes gsungs pa ltar/ skyid na dkon cog gi thugs rje dang sdug na las ngan 'dzad pa'i chos thog tu 'jog bzhed kho
nas lha btsun bo dhi rA dzas/ jo bo chen po bsam yas su bzhugs par ma 'dod pa'i tshe/ gang na 'thab cing rtsod pa bas/ /dpag tshad brgya yi pha rol 'gro/ /zhes gzhan du
phebs pa'i lo rgyus dang mtshungs pa'i 'phral rkyen bskul ma lta bu'i don lo gsum gyi bzhed pa 'grub pa'i dus bab kyi ring por ma lon par zhwa lur phebs te lo gsum gyi bar
ri phug gi rnam grol yang rtser shing sprel hor zla bdun pa'i tshes bcu gsum nas phyi rol gyi rnam g.yeng mtha' dag rgyang du bsring bar mdzad pa'i kye rdor bsnyen chen/
rigs 'dzin gdung sgrub/ nA ro mkha' spyod/ ma hA mA ya/ dgra nag /bde chen ral gcig /gsang 'dus mi bskyod pa/ dus 'khor sogs rgyud sde bzhi'i dkyil 'khor dang lha phran
gyi rim pa sku na phra ba'i dus gnang ba nas bzung da lam stan thog gcig tu grub pa yan chad bsdoms par lcags 'brug dam bca' gnang ba'i brgya rtsa brgyad po lhag dang bcas
pa legs par song bar gong gi lha grangs kyi ljags bsnyen zhib cha'i tho ma rnyed cing dam bca'i ljags bsnyen brgya po dang rgyun bzlas mi the ba'i snga phyir mang tsam
mdzad pa'i bsnyel tho'i snying po bsdus pa 'di lta ste/ skyabs 'gro bzhi khri'i bzhi stong bzhi brgya/ sems bskyed sum brgya/ yig brgya nyis 'bum chig khri dgu stong brgyad
brgya/ badzra satwa drug 'bum chig khri/ maNDal nyis stong nyis brgya/ badzra gu ru sa ya gnyis dgu khri bdun stong / tshig bdun ma bzhi khri bdun stong bdun brgya/
sngags 'chang bsod nams chos 'phel gyi sku bstod skyabs gnas ma sum khri brgyad stong bdun brgya/ rdo rje 'chang

gi sku bstod mkhyen ldan ma chig 'bum brgyad khri bzhi stong bdun brgya/ 'jigs byed kyi snying po sa ya gsum sum 'bum sum khri/ nye snying bdun 'bum drug khri drug stong drug
brgya/ kA la rU pa bzhi 'bum bzhi khri bzhi stong bzhi brgya/ gsang 'dus kyi sngags chig 'bum/ mi g.yo ba'i sngags bzhi 'bum/ oM gsum ma'i sngags drug khri/ rnam rgyal
ma'i gzungs ring thung stong phrag re/ durga nyis stong / sarba rU pa chig khri nyis stong / padma saM bha ba'i sngags 'bru bco brgyad pa sum 'bum sum stong / yig drug bye
ba gcig sa ya gcig nyis 'bum drug khri lnga stong / 'chi med 'od snang gi gzungs drug stong / drag sngags so lnga pa chig 'bum sum stong / rdo rje gro lod kyi sngags bye
ba gnyis dang chig stong / drag sngags bcu gnyis pa sa ya gcig dang bzhi 'bum/ bka' brgyad bde 'dus kyi che mchog gi gzungs sa ya gcig dang nyis 'bum/ mgon po'i yig bdun
sa ya gcig dang nyis 'bum sum khri bdun stong / lha mo'i sngags brgyad khri/ bod rbad khri tsho lnga/ phyag rdor gtum po'i sngags sa ya gcig dang bdun 'bum/ sgrub mchod
kha thor ljags thog nas song ba la/ kye rdor bdun cu don bzhi/ bdag med ma lnga/ bde mchog nyi shu rtsa dgu/ dus 'khor bco brgyad/ 'jigs byed nyis brgya dang lnga/ gshed
dmar gnyis/ gsang 'dus bdun cu don dgu/ ma hA mA ya gnyis/ mkha' 'gro rgya mtsho bcu bzhi/ sangs rgyas mnyam sbyor lnga/ saM bu Ti lnga/ nA ro mkha' spyod bdun/ indra mkha'
spyod gnyis/ mai tri mkha' spyod gnyis/ phyag rdor gtum chen bco brgyad/ bka' brgyad bcu drug /thugs rje chen po nyis brgya bcu bzhi/ tshe dpag med dze tA ri'i lugs
brgyad/ kun rig lnga/ sgrol dkyil brgyad/ 'od zer can ma bcu gcig /rigs byed ma brgyad/ mi 'khrugs pa nyi shu rtsa bzhi/ bla ma drag po gsum/ rnam rgyal stong / 'chi med
'od snang bcu dgu/ bskang gso kha thor la gur mgon la stong dang lnga brgya bcu gsum/ lha mo la stong dang sum brgya don gnyis/ zhal la stong dang bzhi brgya nga gsum/ las
mgon pu tra dang bcas par brgya/ beg tse la sum brgya so bzhi/ las gshin la drug brgya re gcig /rtsis mgon la so gcig /beng la brgya dang zhe brgyad rnams cha shas tsam
yin 'dug rung rjes 'jug rnams kyi mig rgyan la phan nam snyam gyis bris so/ /da lta'i zha lu mkhan chen kun spangs pa de skabs ri phug gi dbu mdzad chen mo yin pa thun 'tshams
su gsung gleng dang bcas 'phral 'phral phebs shing dkyil 'khor re'i ljags bsnyen rdzogs 'tshams chos bka' phar gsan tshur gsan kyang cung zad gnang ngo / /'tsho ba
chog shes rgyal sras phu chung pa/ /bdag gzhan mnyam par brje nus 'chad ka ba/ /rab 'khu dam chos 'tshol la bag ston rje/ /rtse gcig sgrub la gzhol ba brag phug pa/ /hUM
'od nyang ban thugs las nyer 'phros pas/ /hUM sgra'i nga ro cher sgrog gter ston gyis/ /hU~M nag chos kyi bdag por bka' babs zhes/ /hUM mtshan thugs dgyes ngang nas ljags
ring brkyang / /yom yom gling dgu'i rgyal khams 'dar ba'i tshe/ /rngam rngam rdo rje srin po'i brtul zhugs kyis/ /thibs thibs bsam ngan 'chang ba'i sbyor rtsub mun/ /'jigs
'jigs mngon spyod rta ljang can des sangs/ /kun bzang bla ma'i chos kyi gdung gsob ched/ /kun mkhyen bu ston

zhabs kyi dben gnas su/ /kun dga'i mdza' ba ster ba'i bsnyen sgrub la/ /kun tu lhod med lo gsum bcad rgyas bcings/ /lha sngags ye shes rnal 'byor mthar phyin pas/ /lha tshogs
rang zhal gzigs sogs ngo mtshar ltas/ /lha mi'i blor 'das cho 'phrul dpag yas kyang / /lhar bcas 'gro khyod mi mngon brdzu la brten/ /cher rlom mang zhig rdul phra'i yon
tan la/ /la'ur ltos zhes mkha' la 'phyar mthong tshe/ /tshe rabs du mar goms pa'i dam pa'i tshul/ /tshul min rkun po'i nor ltar sba 'di mtshar/ /me khyi'i dbyar sde pa
bkra shis rtse pa mchod yon mjal thog lha sar grongs pa yar 'dren la gdan drangs chog pa dgos tshul dbon sas sde pa bsod nams rab brtan la snyan 'bul zhus pa khrol bar brten
gdan 'dren gdos drag gshis lo gsum mthengs pa dang 'grig pa'i de/ 'phral du chibs kha bsgyur te bkra shis rtse chos sder phebs/ ser tshogs kyi gral dbu gnang nas dge
sgrub kyi dngos po thams cad don ldan snying por smin pa'i 'bras bu sbyin bdag 'khor bcas gnas skabs lha mi dang ring min 'khor ba mtha' can du mdzad pa'i re ba yongs su
bkang / rta lug tshor mchod yon du zhu 'bul mi gnang ba'ang gnas skabs su thugs su ma chun pa'i rnam pa 'dra zhig tu mchis rung ma 'ongs pa'i 'byung 'gyur mkhyen nas re
zhig btang snyoms su bzhag pa gor ma chag /de yang bod du 'gyur ro cog gi rgyal ba'i bka' rnams las rgyud sher phyogs mdo lung sogs kyi rgyun sngon nas dar na'ang mdo mang
gi lung shin tu dkon par gro lung pa blo gros 'byung gnas kyis stengs pa lo tsA ba rgya gar du 'tshol bar btang ba dang chos kyi rgyal po 'phags pa rin po ches spyil bu
pa stag ston shes rab 'od zer la mdo mang gi lung dag pa zhig 'tshol bka' gnang ba sogs lung rgyun mtha' dag shab pa bag ston gzhon nu tshul khrims kyis gsan zhing bar skabs
su rin po che grags don pa/ bka' 'gyur ba shAkya rgyal mtshan/ kun mkhyen rdo rje gdan pa sogs rgyal ba'i bstan pa rin po che gces par 'dzin pa'i sngon byon dam pa du
ma'i bka' drin las dar rgyas su gyur pa dus dbang gis rim gyis 'grib cing grub mtha' so sor yang rang rang gi chos lugs kyi kha 'dzin tsam las sangs rgyas kyi bka' rnams
spyi rta sgal ral bzhin du lus pa rje btsun bla ma 'di nyid kyis bde bar gshegs pa'i ring lugs kyi srol 'chad nyan rtsi sman ljon pas 'thud pa'i snying stobs kyis khur
phrag par bzhes pa'i rgyud 'bum dang 'dul lung gnyis ngor dang gongs kar du gsan zin kyang / sher phyogs dang mdo mang gnyis phyogs kun tu 'tshol ba gnang bas/ 'thor klog
/lcags ri ma/ dba' bshur ma/ thog mtha' bar gsum sogs nyan bshad kyi gzugs brnyan tsam las mtshan nyid dang ldan pa ma byung ba sde pa rnam gling pa sdom brtson tshogs gnyis
dpal grub la mthar chags su chad med kyi klog lung yod pa'i khungs chod par brten khra tshang pa chen po mkhas grub blo mchog rdo rjer g.yu pad gser dngul sogs sku chas
kyi mthun rkyen gya nom pa dang bcas lho brag phyogs su rdzong bda' gnang ba dhI tsha sprul pa'i skur bla ma tshogs gnyis dpal grub kyis lung phul ba'i sher phyogs rdzogs
mtshams dang 'grig pa'i skor cig gsan ma thub rung mdo mang rnams rdzogs par byung ba dam pa'i chos kyi

skyes bzang po dang bcas byon par sa byi lo gsan/ de'ang nged rang tshar lugs snyan brgyud tshad ma bzhi ldan gyi chos la shin tu mos na'ang yul dus gnas skabs kyi mos pa lam
byed du lus shing zur thams cad mkhyen pa zab lam nA ro mkha' spyod gsan bzhed pa nye skor tshor gsan yul gzhan ma rnyed pa'i chos rje rab 'byams pa kun dga' lhun grub
kyi zhal slob dge slong ri khrod pa zhig la yod pa khungs chod rung / de la nyams len las spros pa'i 'chad nyan tshad ldan yod mi yong som nyir gyur pa'i ngang la lus pa'i
mur 'a zha'i rdo rje 'dzin pa zha lu nas sku mtshams grol 'phral phebs lam du bshad drags pas skya babs kyi sku ma bde ba la rong nas drung 'tsho dbon po gdan drangs pa'i
sku'i 'phrod bsten dang mchod yon gyi dgongs babs thugs lhus ma things pa'i mngon chung lta bur bzhugs gshis me phag gi dbyar bar gnas tshul zhib pa ma thos shing ston
mjug nye len gyi yi ge phul bar lan tshigs bcad ma zhig byung bas/ 'di gnas bskul ma dang rje bla ma'ang phebs bzhed 'dom pa'i sa byi zla ba dang po nyis brtsegs kyi sngon
mar yar klungs su thegs nas zla gcig gi bar chos sder bzhugs/ dpon slob gnyis sngar nas 'dris pa lta bu'i thugs nang dag cing dgyes rtser son pa'i zur kun mkhyen chen
por kye rdor man ngag lugs ras bris la brten pa'i dbang / nA ro mkha' spyod kyi byin rlabs/ nyams khrid shin tu zhib pa chos skor yongs rdzogs/ indra dang mai tri mkha'
spyod gnyis kyi lung / /regs byed ma'i thun mong ba dang thun mong ma yin pa'i rjes gnang lha lnga'i byin rlabs/ tshogs bdag gi thun mong ba'i rjes gnang / dmar po skor gsum
gyi lung / dmar chung skor gsum gyi rjes gnang dang / chos skor yongs rdzogs kyi lung / zhal bsnyen dus kyi rjes gnang / gsang khrid ma gtogs rje tshar chen gyi dkar
chag ltar gyi be'u bum dang ha la nag po'i skor sogs chos 'khor rgya cher bskor/ gser chos kyi dmar po skor gsum gyi gdams pa zab grags ches pas mkhas grub chen po bod mkhar
ba/ spyan snga rin po che/ chos rje kun dga' lhun grub gsum sde pa dga' ldan pa'i bla mar gyur pa sogs 'phrin las ches pa la skyid shod phyogs su ngan dogs kyi dbang
sdud yod zer ba'i sgro skur thugs la mnga' ba dang / phag mo grub pa dang shen rdor seng gnyis kyi lo rgyus ljags lung gi dus gsan pas kyang rkyen byas rje 'di'i mchod gral
du 'phel gdung bzhugs pa'i ba so'i ze'u zhig yod 'dug pa der dbang sdud kyi 'khor lo med dam dgongs pa'i thugs rtog 'phros pa mkhyen te gzigs 'bul dgos 'dug gsungs nas
za ma tog kha phye nas spyan 'bebs phul bas mngon mkhyen la thugs yid lhag par ches/ tshur snang gsal ba bkra shis rgya mtsho la dag snang du slob dpon chen pos gnang ba'i
tshe dbang hrIHgcig ma gsan cing 'dod chos mang tsam zhu ba'i snyan gsan mdzad/ hor zla drug pa'i nang du khyab bdag bka' 'gyur ba skyid shod du chibs kha bskyod de 'bras
spungs su zhag shas su bzhugs ring ngos mjal kha yar byung ba'i thog ma'i nyin chos kyi gsung gleng gnang ba tsam nas mos gus kyi dad pa lhag par 'phel/ chos 'brel dgos
tshul phebs pa bzhin thams cad mkhyen pa bsod nams rgya mtshor grub chen dpal ldan rdo rjes gnang ba'i tshe

dbang nye brgyud/ bka' gdams thig le bcu drug gi yig rnying / pha chos nas chos thun gsum tsam/ sha ba ri pa'i lugs kyi zhal gyi las tshogs gang thob kyi lung rnams phul/ de
nas zhang bde ba'i rdo rje'i bsti gnas gung thang du phebs pa'i gzims khang shar du bzhugs ring gi gsol phogs dang dgos cha mtha' dag gzhung nas bskrun/ zur thams cad mkhyen
pa la indra mkha' spyod mai tri mkha' spyod kyi byin rlabs/ gur mgon lha brgyad/ bcu gnyis ma/ lnga ma/ bcu bdun ma dang bzhi'i dbang / mgon po lha gsum/ brgyad ma/
bcu gnyis ma dang gsum gyi thun mong ba/ mgon po khro bcu rnams kyi rjes gnang / phyi 'khrid rdo rje brag rdzong la phyi nang gsang gsum gyi nyams 'khrid/ rtsa gsum 'khor
lo lnga ldan gyi gsang ba'i nyams 'khrid/ me 'bar kha skong / gyi ljang / snyan brgyud/ dud sol dang bcas pa'i po ti rnams kyi lung man ngag /zhal sgrub dus/ thun mong
ba/ las bzhi/ bram nag shan pa drug skor rnams kyi rjes gnang / phyi 'khrid srung 'khor tshe sgrub nang gi nyams 'khrid/ de'i rgyab brten lung gi skor/ mgon po phur zhabs
ma'i sgrub thabs/ rdo rje gdan pa'i gtor skyong dang gter chen sogs chos skyong che chung gi las tshogs thor bu'i lung / bdag chen rdo rje 'chang gi bdud rtsi ril bu'i sgrub
thabs/ gnod sbyin beg rtse'i rjes gnang dang chos skor/ 'jam dpal nag po'i rjes gnang dang chos skor/ 'dod rgyal gyi 'dod pa lha'i rjes gnang / seng ldeng nags sgrol/
dpal ldan dmag zor ma/ khro mo sme brtsegs/ gnas bcu rnams kyi rjes gnang dang sgrub thabs sogs yig sna'i lung kha shas/ gter kha 'og ma'i bla ma gsang 'dus kyi zlum po
bzhi dbang dang lung / bka' brgyad gsang rdzogs/ phur pa spu gri/ bstan ma bcu gnyis/ padma yang gsang khros pa rnams kyi dbang lung yongs rdzogs/ mnga' ris sku mched kyi
bla ma bka' brgyad yongs 'dus kyi rtsa dbang dang sgos dbang thor bu de dag dang 'brel ba'i chos skor/ legs ldan rje'i drag po dbu dgu'i chos skor/ nyang gi drag dmar dbang
chog rdo rje spyi blugs kyi dbang rdzogs pa/ dum pa brgya'i 'char ka sgrom buu ma dang bka' ma sprin shugs ma nyis 'dus gshin rje 'joms byed 'bar ba'i dbang / chos skor
thor phu/ rnam sras sprin gseb pa'i rjes gnang dang sgrub skor/ byang gter gyi tshe dbang lcags sdong ma bkra bzang pa chos skyong bsod nams kyi phyag bzhes/ thang lha'i
srog gtad/ thang stong pa'i tshe dbang 'chi med dpal ster sogs zab chos mang du phul/ de yang zur kun mkhyen chen pos sngon chad gsang sngags gsar rnying gi chos bka'
mang du gsan mod kyang nye lam shin tu dgyes pa'i nged la'ang sku zhabs thugs rtsol gyis khyab par brten da cha gzhan la 'gram chu ldang mi dgos pa'i thob rgya byung zhes
bka' phebs pa/ 'jam dbyangs mkhyen brtse'i gsung mgur du/ smin byed dbang gi chu bo mtha' dag legs par thob nas/ /de dag rjes su 'brel ba'i rim gnyis nyams su blangs shing
/ /dam tshig sdom pa skyon med srog bzhin gces par bskungs pas/ /rdor 'dzin tshogs pa'i khrod nas mkhyen brtse'i dbang phyug skyid do/ /rgya bod mkhas grub bla ma mtshan
ldan mang du bsten nas/ /mdo sngags gsar rnying smin grol bshad bka' mang du thos shing / /rnam thar thos

pa'i don mang tshul bzhin cung zad rtogs pas/ /mang thos tshogs pa'i dbus na mkhyen brtse'i dbang phyug skyid do/ /zhes pa'i don 'di nyid kyi rnam thar du song ngo / /gung
thang pa rnams gtso bor gyur pa'i khrom la grub rgyal lugs kyi tshe dbang dang / ma Ni ba rnams la thugs rje chen po gtso 'khor gsum pa'i rjes gnang stsal/ bar der mong bza'
khri btsun gyis btab cing slob dpon chen po padma saM bha wa dang mnyam med jo bo chen po dI paM ka ra sogs dam pa du mas byin gyis brlabs pa yer ba'i gnas mjal bar phebs
te rten brten pa rnams la yan lag bdun pa rgyas par phul/ 'tsho rgyal phug tu gsol 'debs le'u bdun ma'i skabs sku chos la tshe chu thigs pa re gnyis babs pa je 'phel
la song ba nas dpon slob thams cad la mchod rgyu byung zhing snod du blug ste bsnams phebs rgyu sogs ye shes mkha' 'gro'i gtso mo des rjes su bzung ba'i mtshan ma khyad
par can du gda'o/ /zur kun mkhyen chen por gsan pa bla ma nor bu rgyal mtsho'i sgrub dbang / bka' brgyad bder gshegs 'dus pa'i dbang / ratna'i klong gsal snying thig gi chos
skor/ dam can skyes bu'i srog dbang lung bcas/ gshin rje tshe bdag lcags 'dra dang lcags sdig /khro chu/ dri med lhun po'i don tig 'gro ba kun sgrol rnams kyi dbang lung
yongs rdzogs/ rlung dmar gyi skor/ rdor 'bum chos grags kyi bdud rtsi bum pa dang / g.yu thog snying thig gnyis kyi dbang lung / brang ti'i gdams ngag dngul bre'i drang
srong ser skya'i sgrub lung / sangs rgyas gling pa'i rnam sras ser chen gyi srog dbang lung bcas/ gra pa'i zhang blon las tshogs kyi lung / las 'brel rtsal gyi bdud mgon
gyi bka' gtad dregs dbang lung bcas/ 'bro lo'i khams gsum 'khrug byed rlung nag gi skor/ bram ze sdom bzang gi rlung 'khor/ bla ma zhang gi bka' 'bum pod bzhi bka' rgya
ma dang bcas pa/ snar thang brgya rtsa'i rjes gnang lung bcas sogs chos bka' mtha' klas pa gsan/ 'di dang lcags stag gi chos 'khor gyi 'dus pa dang gnyis kyi gtso bo skyed
tshal mkhan chen byams pa ngag dbang bstan 'dzin yod par snang ngo / /hor zla dgu pa'i nang du khyab bdag bka' 'gyur ba 'bras spungs su phebs nas pha dam pa'i 'chi med
mgon por brten pa'i ring por 'tsho ba'i rten 'byung gi gsung chog rgyas par gnang / rje mkhyen brtse'i gsung mgur du/ yongs bla ma bsten pa mang na yang / /khong slob 'khor
rgyas pa'i 'ur rgyang can/ /sgrob gang che'i rjes su rgyug pa las/ /rje mtshan ldan bsten pa dkon na yang / /dpal rgyal ba kun dngos sgo rum pa/ /sras tshar pa'i zhabs
pad bsten lags pas/ /bdag sprang po bsams bzhin skyid du tshor/ /khyed mched grogs tsho'i thugs la ji ltar gda'/ /zhes pa'i don ltar sku gsung thugs kyi mdzad pa la gus
par byung bas/ /tshar chen chos kyi rgyal pos zab lung bder gshegs 'dus pa'i sku brnyan drung du mdzad pa'i ayon rin po che'i gsol 'debs kyi lung dang tshar chen gyi phyag
dpe ngos ma'i ha la nag po'i be'u bum mgo thog tu 'jog pa gnang ba'i bka' bsgo zhig zhus phebs rdzongs gzabs rgyas dang bcas yar lam zur kun mkhyen bla ma dang zhal rgyas
ngos rgod dkar la brgyud dpal zan g.yang lhun gyis grub pa'i gtsug lag khang chen por phebs te dbu rtse

rigs gsum yaksha bla 'og /gling bzhi/ gling phran/ jo mo'i gling gsum dang bcas pa'i rten brten pa rnams la dkar me snyan shal sogs kyi tshogs gsog /bshad sgrub kyi ring lugs/
skye rgu'i legs byas 'phel ba'i smon lam gyis mtshams sbyar ba'i dus mkhan tshang ba dang rab byung ba rnams kyis zhabs drung sgar chen zhing khams gzhan du gshegs nas
lcog tu rang lugs kyi bla ma phebs mkhan gzhan ma byung gshis da lam chos skyong chen po sku phebs dang 'grig pas ngos mjal 'gab zhus rung snyan dar dang dmod nas tsam
phul bas 'thus rtsis la smon grong gi dre'u g.yar po bcad 'bangs pa'i mdzos brdungs pa ma mjal na 'khren pa'i brdar dgongs te lcog la phebs pa dregs pa yongs kyi sde dpon
gnod sbyin tsi'u dmar po khog tu brlams pa rdo skyags mgor bsu bar phebs nas khrom pa rnams lha rgyal lan gsum then bcug cing dgyes pa'i rnam 'gyur mdzad/ sde pa stag rtse
bas dung chen gsar brdungs spyan 'bebs zhus pa da res mkhan po byon pa dang 'grig pa rten 'brel gyi sgo yod pas phyogs bzhi nas 'bud du bcug pa/ ji skad du/ sngon gyi
rgyal po grags pa'i gzugs/ /ngag gi rang bzhin me long thob/ /de nyid nye bar mi gnas kyang / /rang nyid nyams pa med la ltos/ /zhes pa ltar rje bla ma dag zhing du gshegs
nas lo bco brgyad tsam slebs kyang sku gsung thugs kyi rnam par thar pa'i grags snyan phyogs bral gyi rna ba'i rgyan du je cher 'phel ba'i brdar mngon/ sngon dge slong
nag po sogs kyi skye rgyus bha ta hor gyi sgom gra nas byon te gu ru padmas gtsug lag khang gi srung mar bskos pa nas da bar ma nyams par mdzad lugs kyi rgyu mtshan rgyas
par gsungs pa'i tshe rje nyid kyis shin tu legs tshul dang dge rgyas 'di bye ma'i gnod pas 'jig par nye ba chos skyong chen po'i rdzu 'phrul gyis zhi ba byung na zhes zhus
pa'i lan du spyir 'gro ba'i las gtso zhing sgos su gzugs can gyi mis ma byas na nged gzugs med kyis dka' gsung / dmod nas dang bcas bstan 'gro'i phan bde sgrub pa'i 'phrin
bcol dang 'gro ba rnams kyang mi dge bar spyod pa shas che bas mi lus thob pa'ang dka' mor mchis pa zhing bcu tshang ba'i rigs ma gtogs skye 'gro'i srog dbugs la gnod
pa mdzad na mi legs tshul zhu ba gnang bar sangs rgyas kyi bstan pa srung ba'i bya ra byed cing bstan 'gro'i bde skyid 'phrog pa'i dgra bgegs ni sngar yang tshar bcad da
rung gu ru padma'i bka' las mi 'da' de min sdug 'dres sems can tshor gnod pa ga la byed/ 'gro ba rnams kyis sdig pa mi dge ba bsags pa'i 'bras bu sdug 'dre'i rnam pa shar
ba yin pas bya thabs ga la yod gsungs par rjes su'ang thugs nges shes 'drongs par snang / sngar khyed kyis mdzad zer rgyu min kyang sdug 'drer dmigs pa'i srung mdud mangs
na bar chad kyi rgyur 'gro bas mi 'gab tshul gsung ba'i shugs bstan ched du dmigs nas bskyed chog mdzad pa re gnyis la sngon rje btsun rdo ring pa chen por gnas rnying
rgyal pos khas blangs pa dang 'dra bar sems shing slar sku rim sogs blang dor gyi lung bstan zhib tu mdzad/ rdo skyags mgo'i bar phebs skyel zhus shing mchod rten dmar
po ba'i btsun pas stag lung zhabs drung phebs pa las 'tshub pa dang da res las 'jam pa ma dran zer ba ni/ rje

mkhyen brtse'i gsung mgur las/ phyi rol gyi dregs pa rgyud gsum po/ /rang sems kyi rtsal du rang ngo 'phrod/ /yin lugs kyi shes pa lhug pa la/ /bzo bcos med pa bla ma'i drin/
/zhes pa'i don bzhin gsang las yang gsang snying po'i man ngag gi che ba'o/ /rim gyis bkra shis chos kyi sde chen por phebs/ zhol nas nang pa shod pa pas spyan drangs
te nang mi dmangs la tshe dbang grub rgyal ma dang skyer sgang lugs kyi rta mgrin gyi byin rlabs/ tshong dpon phun tshogs khyo shugs gnyis la lcags sdong ma'i tshe dbang
brgya rtsa dang / rnam sras ser chen gyi rjes gnang stsal/ dbang gtor gyi khang brtsegs de lo 'khor du bzhag pa sos ka'i tsha ba dang gtor ma bzhag pa'i nang der lo ro ba
lnga tsam gyis mchod kong dang ting sogs blug pa'i me dugs rnams 'doms na'ang rgyan sprod kyi mar ma zhu zhing bag rdul gyis bkrag ma nyams pas mtshon skyon gang yang ma
byung gnod sbyin ngal bsos po 'dod rgyal gyi lcags kyus bcug pa'i rtags mtshan mngon sum du gsal ba de'o/ /sa mo glang lor khyab bdag khra tshang pa chen po lho bra nyi
lder dhI tsha sprul sku 'jig rten dbang phyug gi drung du sher phyogs skor gsan par rdzong bda' gnang / phebs sgo bzhin gsol chas rnams do bo rdzong nas 'tshems med du bstar/
dbyar zur kun mkhyen chen pos yar klungs su phebs par mgon po lha brgyad dang bcu gnyis ma thun mong ma yin pa/ dud sol ma'i rjes gnang nan chags ma/ pu tra/ ber nag
zangs gri can phyi nang / bran bdud thun mong ba/ las sbyor gyi mgon po glang gdong ma/ phyag rdor gos sngon can/ rnam sras ser chen smad lugs/ dkar bdud lcam dral rnams
kyi rjes gnang / yang gsang khros pa'i rdzong chung tshe dbang / byang gter 'chi med 'od snang gi dbang / drag po dbu dgu'i rtsa dbang / tshe dpag med grub rgyal lha gcig
bum gcig ma/ tshe sbyin dkar po zhag bdun ma/ tshar chen gyi bka' 'bum/ bla ma dam pa dang mus chen gyi kye rdor mngon rtogs/ dkyil chog bya bral ma/ sgo rum pa'i rnam
thar rje mkhyen brtses mdzad pa sogs dgongs bzhed kyi chos bka' mang du 'bul ba gnang / rje khra tshang pa chen po lho brag nas phyir phebs pa la brgyad stong pa ma gtogs
pa'i sher phyogs yongs rdzogs kyi lung gsan dus gsung ngag lam 'bras dang rdo rje phreng ba sogs spyi bka' zur bka' mang tsam zhu ba'i snyan gsan 'bebs par sde pa bsod nams
rab brtan gyis thugs khur bzhes nas rgyal rtse sman grong tshe dbang dar rgyas rdzong bda' mdzad/ sher phyogs kyi ljags lung 'phro gsan dgos dang phyag dpe gzigs rtog
sbrags pa'i thugs brel khyad kyi zla ba phyed gnyis tsam nas 'byon pa'i dus tshes bsgrigs/ hor zla bcu pa'i 'gor rgyal khab chen po pho brang po ta lar phebs te thog mar
rten 'brel gyi khyad nas tshe dpag med grub rgyal ma'i bskyed rdzogs kyi nyams 'khrid dang tshe dpag med dkar po chag lugs kyi rjes gnang stsal ba'i snga dro li ma lha khang
du gsung ngag gi khrid dang dgongs ja khar rang byung 'phags pa'i lha khang du dbang rjes gnang gi rigs rim gyis gnang bar gsung ngag rin po che slob bshad kyi nyams
khrid smin rgyas/ rgyu dbang / lam dbang / bdag med lha mo bco lnga'i dbang byin rlabs kyi skor rags rim/ nA

ro mkha' spyod kyi byin rlabs/ rgyab rten gyi lung / rdo rje phreng ba zhe lnga ma/ bde mchog lU i pa'i dbang bka' babs bdun ldan/ nag po pa/ mkha' 'gro rgya mtsho'i dbang
bka' babs bzhi ldan/ gshin rje dgra nag ra lugs bcu gsum ma/ gdan bzhi lha dgu bcu rtsa bdun ma/ bde mchog bong zhal can lha so bdun ma'i dbang / gsang ba 'dus pa sa lugs
lha bcu dgu ma'i dbang / gshed dmar lha lnga'i dbang brgyud pa sum ldan/ 'jigs byed lha zhe dgu ma dang ro langs brgyad skor/ ku ru kulle lha lnga/ gur mgon lha lnga sindhu
ra'i dkyil 'khor la brten pa/ dam pa lugs kyi 'jam dbyangs smra seng gi dbang / dze tA ri lugs kyi tshe dpag med lha dgu rnams kyi dbang / de'i sgrub thabs dbang chog
bstod pa dze tA ris mdzad pa/ dkon cog lhun grub kyi dkyil chog dang bcas pa'i lung / 'dod rgyal gsang sngags sgra'i rjes gnang / bram ze nag po'i mngag gtad thun mong ma
yin pa/ 'jam dbyangs a ra pa tsa na'i rjes gnang / de'i sgrub thabs sa paN gyis mdzad pa dang rjes gnang gi yi ge ngor chen gyis mdzad pa/ brtag gnyis/ tshe mdo le tshan
gnyis/ mi 'khrugs pa'i rgyud rnams kyi lung / gnyan sgrol yan lag drug pa'i rjes gnang / mtshan brgya rtsa brgyad pa'i lung dang bcas pa/ nA ro mkha' spyod kyi byin rlabs
kyi cho ga tshar chen gyis mdzad pa dang rje nyid kyis mdzad pa'i gur mgon gyi sku rten bzhengs tshul rab gnas dang bcas pa'i lung / tshe dpag med grub rgyal lugs kyi
nyams 'khrid/ sgrol dkar yid bzhin 'khor lo 'od zer drug sbrags thun mong ma yin pa'i rjes gnang rnams thugs dgyes pa chen po'i sgo nas stsal zhing gser dngul gos dar ja
ras 'bru sogs zang z-ing gi maNDal chos yon du bteg /de yang / kun mkhyen mkhyen brtse'i gsung mgur las/ sprang po las ngan gyi dbang gis snyigs dus mtha' 'khob tu skyes
kyang / /tshe sngon dag pa'i smon lam gyis mtshan ldan bla ma dang mjal nas/ /thos dka' rtogs par dka' ba'i zab lam du ma zhig thob pas/ /shi yang 'gyod med kyi blo bde gzhan
las lhag pa zhig gda' bas/ /dga' dga' skyid skyid mo gzhan la yid smon med pa zhig gda'o/ /zhes pa'i don bzhin/ sngon chad rdo rje slob dpon mang du bsten pa'i skal
ba phra zhing cung zad rnyed pa'ang zhabs pad bsten yun thungs pa dang gzhan rkyen gyi 'jigs pas gsang thabs rkun nor ltar spyod dgos pa la nye lam de rigs kyi skyon dang
bral zhing thos bsam gyi cha spyod yul yangs pa sngon bsags legs byas kyi 'bras bu dus su smin par ma zad dam pa 'di nyid kyi sku gsung thugs kyi mdzad pa mtha' dag sngar
dam bca' gnang 'dug pa'i don dang cha mtshungs pa'i zhal gyis 'ches pa la dpa' ba tsam ma yin par don mthun kho nar snang ba sha stag tu mthong pa dper na 'phyong rgyas
zhabs drung dmag dpon lha'i dbang phyug gis bka' shog gtan tshigs thams cad ras su bor ba'i 'phyos lam rim pas bkra shis chos sde pa'i dkor sa'i gral khungs sogs phrogs
pa chos sde pa rnams kyang re ba che zhing phyi yul nas bltas pa yang babs 'brel 'dug rung phebs sgor kho rang tshor dkor skal za rgyu ni 'dug gral gyi rgyab mdun gang du
bsdad kyang khyad ci yod ces zhu ba'i rtsom pa tsam yang mi mdzad cing sku sger don du gtogs pa rje sman lung

ba sher phyogs gsan pa'i gsol phogs dang dbon mkhyen rab rnam rgyal phyag phyir bsdad chog pa'i dgongs khrol tsam ma gtogs zhu don mdzad pa ma mthong zhing dgon gra rigs sbyin
bdag sogs re ba mkhan po du mar yang nged rang pher pher dang yong yong ba de 'dra lar mi dga' zhes zhu don gyi sna len ye mi gnang / bstan pa 'phel ba dang 'gro ba'i
bde skyid sogs spyi la phan pa'i zhal ta lhur bzhes shing / shes rab sdong bu las/ 'gro ba shin tu grangs med kyang / /sems can yon tan ldan pa dkon/ /yul ljongs dpag tu
med mod kyi/ /rin po che dag 'byung ba dkon/ /zhes gsungs pa ltar/ khyad par dbang byin rlabs rjes gnang rig gtad nyams 'khrid la da lam long chungs pa'i dgag bya dgos pa
yin zhes mtshon don tsam gyi bsdu ba dang 'di'i tshab 'dis 'ong 'di'i dod 'dis byed ces chos la dbang mi za bar so so'i lugs bzhin ma 'dres pa kho na dang ljags lung gi
skabs dpe rnam grangs phra mo mang du yod pa'i rigs la bsnyel tho dang bstun nas gsan ma gsan gyi dbye ba 'byed pa las yi ge lhogs pa rgyu mtshan du byas te byung tshad
ljags sgrog mi gnang / phyag len gyi rigs gang la dogs gcod zhus kyang 'di ni 'di'o zhes shig mdzub sprad pa'i nges shes kho na las mun nag 'dom 'jal gyi zol sbyor ci yang
mi srid pas dbang rnon chos rjes 'brang ba'i dad pa brtan po'i gting tshugs so/ /thugs rje 'od kyi sbubs gur bde ba'i lam/ /sa spyod rigs pa'i khye'u chung dag zhing du/
/drangs tshe dge sdig gcig tu dkar ro zhes/ /las kyi me long lta ba'i ngal ba btang / /mkhas pa'i gzhung lugs sa ha ka ra yi/ /snye ma nam mkha'i pha mthar yongs dud kyang
/ /sa bon thub pa'i gsung rab gces pa'i nor/ /bstan 'dzin phal gyis dor bas dgun chu bzhin/ /de tshul bzod min snying stobs ri rtse'i chab/ /brtson 'grus shugs kyis 'bab
pa le lo'i rigs/ /sdig to'i 'phrul gyis mi ldog chos 'tshol bar/ /mi zhum rgyal sras spyod pa 'di rmad byung / /bcos min nges par 'byung ba'i chos brgyad las/ /log pa'i
thugs kyi sna de rab thung yang / /shAkya seng ge'i ring lugs spel ba'i blo'i/ /zhags ring brkyangs mtha' bskal par rdzogs nus min/ /nyang ston rigs sngags 'chang ba'i
dbang phyug de/ /dam pa'i bzhed pa skong ba'i maNDa la/ /bteg tshe srid zhi'i yon tan nor bu'i dpya/ /phyur bur spungs te chos bzang mdun sar gleng / /gsar rnying nyi zla
zung 'brel 'od po ches/ /'khor mun mthar byed las smon mthu btsan pos/ /zur chen rje dang stabs cig stan 'dzom pa/ /phan bde'i snang ba 'dren pa'i shing rta bzhin/ /ma
rig las 'khon 'jam mgon rim byon tshos/ /ma dag 'khrul pa'i drwa ba gcod pa'i mtshon/ /ma lus 'gro gnyen sa skya'i bla chen gyis/ /ma smad snyan brgyud gser 'khor mkha' la
'phags/ /gnyags ban dznyA na'i sbrul pa'i zlos gar des/ /mgon khyod padmA ka ra'i gdung 'tshob khrir/ /theg mchog nor bu'i cod pan dbur bcings nas/ /bkod tshe phyogs bcu'i
rgyal kun me tog gtor/ /bde chen 'dren pa'i las rgya mkhar chen bzas/ /'chi med bdud rtsi'i rgyun gyi bcud byin tshe/ /gnas 'di las gzhan DA ka DAkki'i tshogs/ /'du ba'i
ayon yul de 'tshol rnams ngal/ /snang srid dregs pa'i sde dpon tsi dmar bas/ /mgon khyod 'phrin las sgrub

par zhal 'ches pa/ /lhun grub rten cing 'brel 'byung dung chen sgra/ /phyogs bral bu mo'i rna lung mdzes pa bzhin/ /bshes gnyen mngal du ma sbrums stong pa'i sgra/ /grang drod
las btsas khye'u dkar min 'bras/ /drang srong u pa'i re skong rgod ma kha/ /gtan mdun rgya mtsho skam pa'i cho ga ltar/ /'on te srid mang 'phrang bgrod dka' spyad kyi/
/bsod nams dzam bu'i shing 'bras mtshor lhungs pa/ /dal rten don ldan gser gyi phung po la/ /spyod pa'i skal bzang 'di la gcig tu rangs/ /snyan brgyud rim bzhi'i rten 'brel
yongs 'grig pa/ /ma nub dbang bzhi'i lam las 'bras bur smin/ /rgyud sde rnam bzhi'i chos kyi thems skas la/ /khrid nas sku bzhi'i grong du bcug 'di mtshar/ /khu lung
du yum bsnyun pa'i gdan 'dren byung bar brten lcags stag gi lo gsar gdong rong phyogs su thegs nas zla gcig gi bar byin rlabs sku rim dang 'phrod bsten gyi zhal bkod dang
bcas zhal ngo rnams kyi dgongs pa bkang ste zhang 'gro ba'i mgon po'i bsti gnas su phebs pa'i dbyar ston gyi ring bzhugs/ gsol chas dgos cha rnams byi lo'i skabs ltar phul
zhing zur kun mkhyen chen pos dbu mdzad don gnyer can du ma la gang blo ma/ dbang gi sgrol ma dmar mo/ dus 'khor gyi thun mong sgrub pa'i lha gsum/ sman bla bder gshegs
bdun/ phyag rdor u tsarYa/ ba ri'i rnam 'joms/ sme brtsegs/ mi g.yo ba dkar sngon/ rta mgrin ras chung lugs/ rta nag lcags ral can/ seng gdong nag po/ dzam ser nag /spyan
ras gzigs gtso 'khor gsum pa/ dur khrod bdag po/ rnam sras drag po bka' shin tu gnyan pa/ gsang sgrub ljang ser be con can/ drag byed rta sngon srin mo bzhi skor/ nang
gsang ltar sgrub pa lha dgu /drag byed sed zhon klu brgyad kyis bskor ba/ drag byed rkang thang lha brgyad/ mdung dmar can lha bcu gsum/ yang gsang drag po srin po bzhi
skor/ mthing kha zhal gsum phyag drug pa las mkhan mdung dmar can dang bcas pa'i gtso 'khor gnyis/ gar mkhan mchog ljang gu zhal gsum phyag bco brgyad pa lha brgyad/ gar
mkhan mchog dmar smug zhal gsum phyag bco brgyad pa/ dkar po tshe 'phel lha dgu/ yang gsang mdung dmar can phyag mtshan bzhi pa/ gur gsang 'khrid rnams kyi rjes gnang /
bran bdud kyi rjes gnang thun mong ma yin pa/ zhal sgrub dus thun mong ma yin pa/ khyung zhal can/ seng gdong nag po/ lha mo rdo rje rab brtan ma rnams kyi rjes gnang / phag
dkar shes rab gsal byed dang rta mgrin skyer sgang lugs kyi byin rlabs/ rdo rje nam mkha' lding gser mig 'khyil ba'i rjes gnang lung bcas sgrub thabs rgya mtsho las sku'i
rnam 'gyur dang sngags mi 'dra ba brgya bzhi bcu'i rjes gnang dang rgya gzhung gi lung / dus 'khor gyi bdag po chen po ma gtogs sku gsung thugs yongs rdzogs/ gshin rje
gdong drug /rnam snang mngon byang / rnam 'joms mthing nag lha bcu dgu /rigs gsum spyi/ gdugs dkar lha bcu bdun/ srung ba lha nga gcig /mi 'khrugs pa lha mo brgyad kyis
bskor ba/ sa phur lha khra'i stod las rnams kyi dbang dang smad las drag po'i rjes gnang / e ka dza tI'i srog gtad dang lung / ma Ni ka nA thas 'jam dbyangs mkhyen brtser
gnang ba'i gsar 'gyur ayon sku gsum sgrub brgya 'gyur/ de'i lo rgyus 'grel pa dang bcas pa 'jam dbyangs mkhyen

brtse'i zin bris kyi lung / dkar bdud lcam dral gyi sgrub skor/ lam skor phyi ma brgyad kyi lung yongs rdzogs/ tshar gsum khug pa'i byin rlabs/ gsung ngag slob bshad kyi chos
'byung zin bris 'jam dbyangs mkhyen brtses mdzad pa/ tshar chen gyi kye rdor bskyed rim sogs chos sbyin rgya cher mdzad cing rje bla ma zur chen la snga 'gyur gtso bor
gyur pa'i zab chos mang du gsan/ dran pa nam mkha' dang gnubs chen gyi rnam par sprul pa dar rgyas chos sdings pa 'phrin las lhun grub byon par dpon slob gnyis kas lhan
du paN chen padma dbang rgyal gyi rigs 'dzin yongs 'dus kyi dbang lung / lho brag gu ru lha khang nas yang gter gyi skor/ ratna'i phur pa yang gsang bla med/ rta phag gsang
sgrub/ thugs rje chen po zhi drag lam gyi cha rkyen gsang ba snying po 'dus pa/ sku gsum yongs rdzogs rtsa gsum 'bras bu'i don 'khrid/ phyag rgya chen po mun sel nyi ma'i
snying po/ skyes rabs lung gi lde mig sogs zab gter kha thor ba'i skor/ mnal lam dag snang gi skor/ rigs 'dzin rgod ldem gyi gu ru mthing kha spyan mangs kyi sgrub lung
/ las 'brel rtsal gyi dregs 'dul sgrub thabs chig brgyud ma'i lung / kun mkhyen klong chen pa'i yid bzhin mdzod/ shes rab me 'bar gyi rdzogs chen 'khor 'das rang grol
gyi dbang lung / spa gro gter ston tshe ring rdo rje'i rdzogs chen ci ti'i gsal byed nor bu'i dbang lung / dri med kun dga'i thugs rje chen po ye shes 'od mchog /lho las
'phro gling pa nam mkha' rdo rje'i rdo rje sems dpa'i thugs sgrub kyi dbang lung / e spel lcog las 'phro gling pa'i bla sgrub phyi nang gsang gsum gyi dbang lung / gter ston
'jam dpal rdo rje'i tshe sgrub thugs kyi yang snying gi chos skor/ snang rtse pa'i tshe 'khrid yang snying 'dus pa/ 'jam dpal nag po'i yig sna gnyis/ gter ston shes rab
'od zer gyi 'chi med sku gsum 'dus pa/ spo bo gter ston padma rig 'dzin rtsal gyi nor bu padma'i 'phreng ba'i gsang sgrub kyi skor/ zla ban gzi brjid 'bar gyi sngags sdebs
snying gi me long zung gi lung / rgya ban rdo rje dbang phyug gi bcud len gyi gdams skor/ sprul sku dam pa dmar po'i bdud rtsi bum pa'i bcud len skor/ bal po badzra
ma ti'i rims srung / gu ru khyung nag gi gshin rje'i sku gsung thugs kyi za yig /gter ston bon po drag rtsal gyi rA hu la shis bstan pa dang rus sbal ser srung / lcang sman
don grub dar gyi dug sman gyi gdams pa/ g.yu thog snying thig gi sman lha mched gsum ye shes khye'u dang bcas pa'i rjes gnang / de bzhin du gsung sprul tshul khrims rdo
rje la bla ma snying tig gi dbang lung sogs gsan zhing khong dpon slob gnyis la phar yang bka' chos ci rigs stsal char 'bebs la zur kun mkhyen chen po dang chabs cig par
tshal yang dgon du phebs/ zhang rin po che'i gzigs snang dang phyag bzor grags pa'i ye shes mgon po phyag bzhi pa'i sku la khrus gsol dang bcol dam gnang bas mgon po'i
zhal las bdud rtsi babs pa der 'khod rnams kyis mthong nas rgyu mtshan gsol ba na dpon slob rin po che phebs pas yin gsung / skyid shod ba lam nub she ma mkhar pa'i bu nad
tshabs chen pos btab ste sman pas mi 'tsho bar thag bcad pa'i dus byin rlabs gnang bas nad las grol/ lha gdong

shan kha ba'i ma 'chi bar thug par sngon gyi pha mes chos gcig dpal 'byor gyis bsgrubs pa'i dur khrod kyi bdag mo 'dre mo ngan ne ma'i sgrub khang yod pa de'i 'khrin dogs su
mkhyen nas dur khrod bdag mo la thun rdzas dang bcas bka' bsgo gnyer btad gnang bas de 'phral gzhi med du bde/ gzims khang shar tu rtsis mgon gyi 'dzin gtor btsugs pa 'jig
par nye ba gsang du brje ba'i sta gon gyi rnying pa bton pa'i shul gyi gtor snod bdud rtsis khengs pa mchod dpon 'jam dbyangs rgyal mtshan dang zhu lu sher rin pa gnyis
kyis longs spyod rgyu byung bas mtshon ya mtshan gyi ltas mang po zhig byung tshod du mchis so/ /shis rtse'i dpon sa bsam yas chos skyong gi 'khor du skyes pa mkhyen pa'i
tshe byang bzhu gnang bas khugs zin nas rjes snyegs la btsun pa dang a tsa ra 'dra ba 'ongs te phyir khrid song ba a lags bsod nams kyis zhus pa sang nyid glud sngon
dus kyi srid pa'i dbyibs ji lta ba bzos pa byin gyis brlabs/ rnam shes khugs 'phral glud sngags rgya ting nge 'dzin gyis bsngos pa'i mthus lha 'dre'i pho nya rnams rab tu
tshim nas log rjes lam ston rgyas par mdzad de dag zhing du bskyal lo/ /gung thang gi bka' chos rnams grol ba'i rje bka' 'gyur ba chen po 'bras spungs su phebs/ ring 'tsho'i
rten 'byung gi gsung chog gnang / rje btsun rdo ring pas mdzad pa'i gur gyi gsang 'khrid/ tshar chen gyi brag rdzong dang gsang 'khrid rgyun khyer gnyis/ rab gnas don
gsal sogs kyi ljags lung dang / rgyal sras rin po che'i blo sbyong don bdun ma'i steng nas nyams 'khrid mdor bsdus/ dkyil 'khor gyi cho ga mang po'i phyag len dang phyag
rgya 'ching tshul gyi skor sogs la dogs gcod zhib tu zhus/ bsam gtan par rlom pa'i tshul 'chos mkhan 'dras gzhan 'byor phun tshogs ma bzod par byad rbod kyis rje'i sku
la sdo ba'i sbyor ngan yod 'phros thos pas/ brag rdzong ma'i srung bzlog gi thugs dam gtso bor gnang dgos tshul zhus par snga sor gnad bsnun kha yar byas par bsam sbyor ngan
pa yod 'dra bsam pa 'ga' zhig 'das song bas rnam shes 'dren pa'i nus pa dkar bas de rigs kyang las gsog par song dogs byed 'dun med gsung / dgun yar klungs phyogs su
thegs/ bong bu zhes pa lcags yos kyi dpyid gong dkar rdo rje gdan du phebs nas sku mtshams kyi bcad rgya yun ring du bsdams/ nged rdo rje phreng ba'i dbang tshogs chen la
'bul ba'i grabs yul gyi skabs su slebs pa sngar phyag len rnams la rtog 'jug dang dogs gcod zhib bar zhus khul yin na'ang gsang sngags kyi phyag bzhes ches zhib cing phra
ba dang rang re blo gros dman pa'i gshis kun rtog gi spros pa ban bun du shar ba'i yid gnyis rnams la dogs sel gyi shog dril phul bar bka' mchan zhib par stsal/ 'di lo
char dkon pa'i lo tog rnams than pa'i 'jigs pas nyen pa thugs kyis ma bzod par rdzas sngags ting nge 'dzin la brten pa'i char 'bebs kyi phyag len gnang yang lha 'dre'i tshub
lhongs lta bus phebs dka' bar dpal ayon chen po la gdung shugs drag pos gsol 'debs gnang bas klu dbang gling gi rgya dang mnyam pa'i sprin las char babs shing gzhan du
sprin ma 'khrigs pas de lo tshos las kyi bud shing la kha reg gi nags bcad pas khyung btsun khros pa'i de phyogs

su yams dang lce 'bab pa sogs byung snang bas de dang dbyibs mtshungs par dgongs te rdo rje dpal gyi yum la gtor bsngos dang bcas dam bsgrags pas kha reg gi ri rtse las chu
'dzin dkar po lang long du g.yos shing thog mar drag char gyi lhongs che tsam dang bcas rim gyis sprin phyogs kun tu khyab pa'i char gyi rgyun chen pos myu gu'i tshogs kyi
bskyed rab tu bsrings nas yul khams mang por 'bru'i mchod sbyin don gyis stsal lo/ /chos sde 'di ga dang phyogs 'dus kyi don gnyer can kha shas la gshin rje gdong drug
/sangs rgyas mnyam sbyor/ 'jigs byed bcu gsum ma/ mi 'khrugs pa lha dgu rnams kyi dbang / tshe dpag med lha dgu'i dbang brgya rtsa/ gur lha bcu bdun/ bcu gnyis/ brgyad ma
gsum gyi dbang / brag rdzong ma'i phyi 'khrid dang zhal gyi gsang 'khrid gnyis kyi nyams 'khrid/ rin chen gling pa'i na ga raksha'i rig gtad/ dbyu gu spun gsum gyi sgrub
skor/ mgon pod nas kha shas kyi lung / mgon po ma ning gi char 'bebs/ dbu ma lugs kyi sems bskyed spyan ras gzigs kyi dmar 'khrid/ rab 'byams smra ba rin cen rgya mtshor
g.yu thog snying tig gi dbang lung / khro bo sme brtsegs dang khro mo sme brtsegs kyi rjes gnang / dmar chen skor gsum/ skyes rabs so bzhi'i lung sogs chos bka' snga phyi
du mar gnang / dga' ba zhes pa chu 'brug hor zla gnyis pa'i nang du nged rgya nag la 'gro ba'i ngos 'phrang la phebs nas gzims chung mgon khang lcang lo can du ring por
gnas pa'i rten 'brel gyi cho ga rigs mi gcig pa gsum tsam zhig gnang / tshe dbang kha shas dgos tshul phebs pa bzhin 'chi med dpal ster gyi sgo nas phul ba bcas de ka'i
steng nas nged rang gis kyang tshar gcig zhus shing 'phral yun gyi bslab ston mang du gnang bar rgya nag nas ring por mi thogs par ldog pa'i 'dun pa yod pas de bar rdo rje'i
rnal 'byor mchog las mi g.yel ba'i srung 'khor dang 'chad nyan la thugs rtsol gang che'i ngos gtso bor bstan 'gro'i gnyen du 'tsho gzhes gyi thabs tshul lhod med dgos
pa'i snyan 'bul dang brtan bzhugs phul/ de nas gung thang du thegs pa'i zla ba phyed gnyis tsam gyi bar zur chen chos kyi rgyal por gshed dmar lha lnga'i dbang dang spros
med kyi nyams 'khrid/ rwa chen gyi sgrub dkyil la 'jam dbyangs mkhyen brtse'i lhan thabs sbyar ba'i rwa lugs thun mong ma yin pa lha bcu gsum ma'i dbang / rwa 'khrid mkha'
'gro snyan brgyud kyi nyams 'khrid/ rwa chen shes rab rgyal mtshan gyi dkar chag tu gsal ba dang der ma 'dus pa'i kha skong bcas pa'i rwa pod/ 'bri gung dpal 'dzin gyi
pod chung / bu ston thams cad mkhyen pa'i gsang 'dus mi bskyod pa'i 'khrid yig za ma tog la 'jam dbyangs mkhyen brtse'i kha 'byed lhan thabs sbyar ba'i rim lnga'i dmar
'khrid/ kha che paN chen lugs kyi bde mchog dkar po'i nyams 'khrid/ rigs 'dzin chen po legs ldan rdo rjes chu bo ri nas gdan drangs pa'i bla ma sku gsum gyi nyams 'khrid/
'khrid yig so so'i lung / gtsug tor dri med lha lnga'i dbang / bir srung nang ma'i byin rlabs/ jo bo'i chos chung brgya rtsa/ rtogs brjod dpag bsam 'khri shing / gsar ma
rgyud 'bum nas rgyud che chung bsdoms pa re lnga dang bcas pa'i ljags lung 'bul ba gnang / de nas la mor tshangs

pa dung gi thor tshugs can gyi gnas khang du phebs/ chos skyong khog tu brlams pas bsu ba mdzad/ tshogs 'khor spyan gzigs gya nom pa bstab/ spyi sgos kyi dri ba gnang bar mkhan
po rang gi thugs la lkog gyur gyi chos kun gsal bzhin du dri ba mdzad spyi sgos sogs bstod bsngags dang bcas sku rim gyis mtshon pa'i blang dor gnang rgyu'i lan zhib
tu phul zhing khyed sngon rje 'bangs nyer lnga'i nang nas gnubs nam mkha'i snying po'i rnam 'phrul yin zhes ngos 'dzin mdzad pa gter ston 'ja' tshon snying pos rje 'bangs
nyer lnga'i khrod nas gcig yin gsung ba'i rgyab chos su song bas yid ches kyi gnas su nges/ bka' 'gyur gyi ljags lung gnang ba'i sbyin bdag sde pa rnam sras gling pas mdzad
pa'i sa dpyad grub na'ang / mtshungs med nyi ma gling nas kyis gong dkar rdo rje gdan rang du btsugs na gnas bzang zhing tshogs 'du che ba dang / bstan pa phyogs mthar
rgyas pa'i rten 'brel yod tshul gsungs pa ltar nam mthong sa zla ba'i tshes bcu skor la kun mkhyen 'jigs med dpa' bo'i gdan sa gsang ba sngags kyi chos sde chen por thegs/
thugs sras kun dga' rgyal po'i gzims spyil klu dbang gling du rdo rje brag nas rigs 'dzin sprul pa'i sku mchog /skyed tshal gong 'og gi mkhan po/ sna mo shag grub chen
mi pham karma sangs rgyas sogs phyogs 'dus kyi don gnyer can du ma dang rdo rje gdan gyi gra tshang khag gi slob dpon 'ga' zhig brel bsam 'byor zhing / rin po che nyi
ma gling pas bskal bzang / dkon brtsegs/ 'jam dpal rnam par rol pa/ rnam par 'phrul pa/ pad dkar rnam gsum sogs kha shas las tshang mar bsnyun nas 'byon ma thub/ de phyin
chos 'chad pa rnams kyis gtsos pa'i gra pa rags bsdus la 'o skol gyi ston pa rgyal ba zas gtsang gi sras po rdo rje gdan gyi spor bdud bzhi las rnam par rgyal ba'i byang
chub brnyes pa'i tshul bstan te mchog gi sprul pa'i sku'i rnam par rol pa'i dus chen tshes bco lnga la thog mar rten 'brel khyad kyi mdo sde bskal pa bzang po nas rim pa
bzhin dbu 'dzugs pa gnang ba de'i tshe nam mkha' thams cad dri ma dang bral ba'i g.ya' dag par chos sde'i khyon dang mnyam par chu 'dzin gyis nyi 'od mi sgrib pa zhig nas
rgya gar skad du gsung ba dang lhan cig par sa sbangs pa'i char shar gyis babs shing sngar phan char dkon pa yod pa la de nyin nas dkar phyogs kyi lha rnams dga' ba'i chos
yon gyi ched du phab cing thag ring ba tshos mthong ba na klu dbang gling la 'ja' zug pa sogs bla ma dang chos kyi che bas gzur gnas rnams mi phyed pa'i dad pa la bkod/
mdo sde za ma tog gi skabs tshogs pa rnams la yig drug gsung ba/ ye shes rgyas pa'i mdo'i dus sangs rgyas kyi mtshan re 'dzin dgos tshul gyi bslab bya dang bka' 'gyur
lce thog nas tshar re sgrog pa'i dam bca' 'bul mi kha shas byung / de bzhin gshegs pa shAkya thub pa la thub pa 'od srungs kyis gdul bya rnams gtad pa bzhin du nga'i bstan
pa la rab tu byung ba la sogs pa byams par yongs su gtad pa yin no sogs gsung skabs bdag cag la ston pa bde bar gshegs pa thugs brtse/ zhes spyan chab rgyun ring bar snang
/ des mtshon khyim pa byin rlabs zhu mkhan gyi rna bar byams pas dam bcas pa'i gzungs tshar re sgrog par

mdzad/ sa skyong bsod nams rab brtan la g.yar po zhus pa'i bka' 'gyur mtshal par ma dang / chos sde'i bka' 'gyur gnyis la zhar byung du zhus dag pa'i yi ge'i 'du byed dge slong
'phrin las rnam rgyal dang / gong dkar gyi glegs bam khrod du ma bzhugs pa 'dra mtshal par ma'i steng nas lung gnang ba zhal snga nas brag sna bas sde par snyan phra
phul na'ang yar bzhes rgyu thugs kyis bsnyel nas ljags lung gi bgegs su ma song bar gda'/ mdo mangs thor bu/ dkon brtsegs/ phal chen/ sher phyogs skor grub nas/ de yang
sngar ngor du bsgrubs pa gnang ba de phyag len mkhan slob kha skong tshang ma khungs btsun na'ang shar chen ye shes rgyal mtshan gyis yar klungs rnam rgyal du tshag mig mkhan
chen dka' bzhi tshul khrims rin cen la bsgrubs pa'i sdom rgyun yin la/ gong dkar rdo rje gdan gyi sdom rgyun la sa paN brgyud par bzhugs pa dang / phyogs de'i gdul bya
rjes 'dzin la dgongs te smin drug zla ba'i tshes nyi shu'i gza' lhag pa dang skar ma rgyal 'dzom pa'i nyin snga dro sdom pa 'bul ba gnang ba'i brda chad tsam du tsar mo'i
steng na bza' dkar po zhig bzhes/ phyi dro gnas brtan 'dul ba 'dzin pa chen po tshul khrims bkra shis bas mkhan slob sbrags ma/ gsang ston skyid tshal 'og mkhan po ngag
dbang bstan 'dzin/ dus sgo ba rab 'byams chos rje rin cen rgya mtsho/ kha skong ba brag thog pa shAkya mchog ldan sogs dad pa'i dge 'dun grangs tshang ba'i dbus su tshigs
snga ma dge bsnyen nas bzung ste sdom gsum rim gyis mnos pa'i nyi ma ri rked la yod dus bsnyen par rdzogs pa'i sdom pa thugs rgyud la bstar/ de nas zhag lnga tsam na
'dul lung khyim pa'i spyod yul du ma 'os shing rab byung sha stag dgos pa chos sde gnyis kyi gra rigs nyi shu skor gyis nyi ma gling du sku ngo sbran pas rje tshul khrims
bkra shis kyis da lam bskyar bzhes gnang nas yun ring ma song yang mkhan po'i bya ba mdzad dgos par gsol ba bzhin rje nyid kyis mkhan po/ mtshungs med nyi ma gling pas las
slob bstar te rtses dang chen mo byang ma pa ngag dbang bstan 'dzin gyis gtsos pa'i bsnyen rdzogs pa kha shas dang rdo rje brag sprul sku rin po che dpon slob lnga dge
tshul du bsgrub pa gnang ba'i chen mo byang ma pa'i mtshan la slar byams pa bsnan te 'dogs par mdzad/ chos zhu ba po rnams kyis dkyil 'khor la brten pa'i dbang thob gshis
gsang sgrog gi nyes pa mi 'byung yang rgyud dang 'brel pa'i lha'i rig gtad lta bu byung na phyag len gtsang ba'i dbang du mdzad zur bka'i dkyil 'khor la rjes gnang gi srol
mi 'dug rung / sgrub thabs rgya mtsho'i kye rdor/ gsang 'dus 'jam rdor/ he ru kaHphyag gnyis pa/ bdag med ma/ gshin rje'i gshed dmar nag /phag mo lha lnga/ phyag rdor/
mi g.yo ba/ spyan ras gzigs gtso 'khor gsum pa/ gur mgon/ mgon po phyag bzhi pa/ zur bka' sna tshogs yum/ khro phu'i 'jam dkar/ phyag rdor 'gro bzang sogs spyi bka' zur
bka' skabs su gang babs nas rgyud sde tshan du phye ba phal cher dang 'brel bar sngon du rjes gnang re mdzad pa'i rgyud 'bum nas bde mchog mkha' 'gro rgya mtsho la sogs
pa'i sngags yas mas dkrugs pa rnams bsdebs pas mtshon mdor na chos bshad pa'i dus tshod snga phyi sogs gang la'ang

thugs brel gyi rjes su mi 'brang zhing dpon slob rnams kyi kun tu spyod pa'ang mdo rgyud las/ ji ltar byung ba ltar bstan rgyun la dgongs pa'i thugs ru shin tuu nga ba'i sgo
nas chos sde'i rigs gra dang rnal 'byor rgyud kyi sgrub mchod sogs la rta ma chag tsam dang gzhan ma nyi khyongs su gnang ba hor zla bcu gnyis pa'i tshes bco lnga la legs
par grub cing rten 'brel khyad kyis bstan 'gyur gsan khrod nas po ti gsum tsam dang / chos zhu ba'i tshogs la nyin re bzhin mang ja gnyis re chad med dang / kun mkhyen
bu/ rje rdo rje gdan pa/ tshar chen/ 'jam dbyangs mkhyen brtse khu dbon rnams kyi dus dran la bka' 'gyur rin po cher rgya mchod/ tshogs su mang ja 'phar ma/ skabs 'gar chos
ston mdzug tu grol ston gyis tshim pa sogs bsdu ba rnam pa bzhi'i sgo nas rjes su bzung zhing gnyug mar gnas pa dang glo bur du lhags pa'i khong nas rdo rje brag sprul
sku rin po che'i yab gzhis nas bsnyen bkur gzabs rgyas lan gnyis/ gzhan phal cher gyis mang ja'i thog 'byor pa dang bstun pa'i zang zing gi bdog pa maNDal du bteg /mtsho
sngon po'i sgar thog nas dharma kho ya tha'i ji bod du btang skabs nged rang nas 'phrin gsol dngul gyi rten ldan brtan bzhugs kyi tshigs bcad dang bcas phul ba chos zhu
ba rnams kyis shes nas 'phral du btsugs te nyin star gyis gsung ba sogs rten 'brel 'grig cing gzhan don du dgongs nas brtan bzhugs gsol 'debs su bsgyur te deng sang kyang
tshogs 'don chag med du yod snang / chos grol rjes rten 'brel gyi khyad nas skya ser gyi khrom chen po tshogs par phyi rol gyi rdo cal bzhugs khri'i thog tu phebs shing
'jam dbyangs sa paN gyi dbu zhwas zhu mchod/ grub rgyal lugs kyi lha gcig bum gcig la brten pa'i tshe dbang / da lam gyi chos 'khor 'di la brten pa'i 'chad nyan zhabs tog
mthun rkyen sgrubs so cog kun gyi dge ba'i rtsa ba rnams byang chub chen por bsngo ba'i yon bshad/ bkra shis kyi mtha' brten dang bcas rgyas par stsal ba ni/ kun mkhyen
mkhyen brtse'i gsung mgur las/ gang 'di'i thub bstan tha mar gyur pa'i mthus/ /ji snyed chos kyi bka' babs chad gyur cing / /cung zad lus rnams 'chad la nye ba 'di/ /bsams
bzhin snying nas ma dga' shes par 'phyo/ /rgyal ba'i bstan pa mchog la dad pa dang / /mar gyur 'gro la brtse ba'i lhag bsam gyis/ /phan bde'i 'byung gnas thub bstan rin
chen sgron/ /spel ba'i thabs la snying nas spro bar gyur/ /zhes pa'i don dang mthun par mchis so/ /rin cen tshul khrims bkra shis dang gsung gleng la ri phug tu lo gsum
ma'i skabs sgrub thabs rgya mtsho'i lha rnams kyi bsnyen pa tshad du 'khyol ba khyad par bya rgyud la legs grub kyi dgongs pa bzhin g.yal dang sbrid pa sogs byung na phreng
skor gcig pu de grangs su mi brtsi bas mtshon phra mo rnams la'ang thugs rung tshul gsungs pa dpyod ldan 'phrin las rnam rgyal gyi thos 'dzin du gyur par ya mtshan du
'dzin zhing kho bo'ang rjes su yi rang ngo / /nye skor nas zhing 'khyar kha shas gzigs pa hor zla bdun pa'i rnal 'byor rgyud kyi sgrub mchod thebs su nyin gcig 'phar ba'i
spyor 'jags gnang / de nas mi ring bar rnam snang mngon byang la nyer lngar gcod mi dgos pa rgyud kyi dgongs

pa dang dam pa'i phyag bzhes bzhin chos sde yas mas kyi gra pa bzhi bcur dbang / gtsug dgu'i dbang cha/ grangs bco lngar dril bu lus dkyil gyi dbang / rnam sras sprin gseb
ma dang dzam la dmar po yum bcas kyi rjes gnang / skyed tshal 'og gzhi pa slob dpon pa sogs la spyan ras gzigs tshem bu lugs kyi dmar 'khrid kyis mtshon 'dod chos kha shas
stsal/ sngon chad yongs 'dzin mang por mdo rgyud kyi gdams pa rgya cher gsan yang lo chen ratna bha dras/ chos pa'i so nam yin pas thos bsam byas/ /chos kyi rtsa ba yin
pas gnas lugs bsgoms/ /chos la 'bras bu dgos pas smon lam btab/ /sgo gsum tha mal nam yang bzhag ma myong / /sngon chad gdams ngag brgya phrag du ma bslabs/ /'on kyang da
dung gzhan la 'tshol bar 'dod/ /ces pa ltar slar yang ngoms pa med par thos bsam mdzad bzhed kyi chu mo sbrul lo shar nas gtsang phyogs su gshegs zhor lcags zam sprul pa'i
sku kun dga' bsod nams dbang phyug gi drung du 'khrid brgya sogs zab chos kha yar gsan zhing / ngor e waM chos ldan/ gdan sa chen po dpal ldan sa skya/ slob dpon chen
po'i sgrub gnas ri bo bkra bzang sogs su zhabs pad kyi phreng ba bkod na'ang / rje mkhyen brtse'i gsung mgur du/ bdud kyis dbang sgyur skal ngan ches mang bas/ /dam chos
'tshol la 'gal rkyen char bzhin 'bab/ /mthun rkyen mi 'byung phyung yang stobs zhan pas/ /ji ltar bsams pa bzhin du grub ma gyur/ /zhes gsungs pa ltar/ ngor mkhan chen shar
pa shes rab 'byung gnas dang / bkra bzang pa chen po nam mkha' rigs 'dzin gnyis sku na ha cang smin par ma gyur rung bstan pa'i gegs chags lta bus dag zhing gzhan dag
tu sgyu 'phrul gyi bkod pa bsdus pa dang 'grig cing sngags 'chang bla ma sems dpa' chen po khri chen 'jam dbyangs ngag dbang kun dga' bsod nams rtsa dkar gyi bsten babs
lci ba sogs gzhan 'phrul dbang byed kyi bdag po nyi ma'i gnyen gyi ring lugs la bi nA ya'i cho 'phrul cung zad nus pa'i dus dang 'grig pas chos gsan rtsis rnams bzhed pa
dang mthun pa ma byung na yang bzhi thog tu bdag chen khri chen rin po che nas bdag rkyen tshad med pa dang bcas lugs gnyis dang 'brel ba'i bka' mchid kyi rim pa zhib rgyas
su stsal/ mchod khang dang mgon khang ches mang ba mtha' dag mjal bar phebs pa'i tshe dngos bshams yid sprul gyi mchod pa dang / 'jig rten khams su bde skyid rgya cher
'byung ba'i smon lam mdzad/ nged gong nas phyir 'khor ba'i hor zla bcu gcig pa'i nang du ngos 'phrad la dga' ldan pho brang du phebs te thugs dgyes pa'i gsung gleng bag
phebs par mdzad/ byes lam du yul dus gnas skabs kyi rang dbang 'du mi 'du dang gtso bor le lo dang snying rus gnyis tshong thebs pa'i kha ton dge sbyor byed blo rnams mos
'dun tsam du lus gshis chag med bzhi gsos shing / bsam mi khyab kyi byin rlabs/ de bzhin gshegs pa'i yi ge brgya pa/ phyag btsal ba'i phan yon 'ga' zhig /gdugs dkar gzhan
gyis mi thub pa/ 'jam dbyangs mkhyen brtses mdzad pa'i dri med kyi srog shing 'dzugs chog rnams kyi lung dang / sngar gung thang du gnang rtsis kyi gtor gshoms grub mtshams
gnam ngo chen po glo bur du byung ba 'ong gseb tu bshor na dpon slob gnyis kar skur 'debs byung dogs kyi

gshol ba gnang 'dug pa da lam zhal gsang 'khrid dang shis bstan pa'i rjes gnang yang zhus/ rje bla ma dam par byang lugs phyag len gyi tshe dpag med lcags sdong brgya rtsa/
rigs 'dzin ratna gling pa klong gsal gyi tshe dbang / chos rgyal bkra shis stobs rgyal gyi mtsho skyes rdo rje sku gsum rigs 'dus kyi dbang lung rnams phul zhing gter gsar
gyi tshe mda' rtse sor gsum tsam 'phel bas sku tshe'i rten 'brel 'grig /rgya nag nas 'khor ba'i skyes ma dang chos yon sbrags pa'i maNDal rgyas par bteg cing yar lam gung
thang du zhag shas bzhugs te rim gyis bkra shis rtse chos sder thegs/ da dung tshe 'di'i che thabs bsgrubs kyang 'grub par dka' zhing / /grub kyang skyid mod ngang nas
gnas ngan du mar 'khrid pas/ /ci byas dam pa'i chos dang yang yang rjes su bstun nas/ /chos brgyad spong ba'i thabs la 'bad pa bgyid pa ma gtogs/ /tshe 'di'i mdun ma sgrub
pa'i zhe 'dod med pa zhig gda'o/ /zhes rje thams cad mkhyen pa'i gsung mgur las byung ba ltar/ lo sngon ma 'bras spungs su phebs skabs gsung gleng la da cha lo'ang mang
du lon cing de bar sde dgon gyi kha 'dzin sogs ban bun gyi g.yeng ba'i ngang du zad pa zhig byung ba tshe mjug 'di la dben pa bsten nas dge sbyor la chig sgril byed 'dun
yod gnang bar da dung dgung lo sogs ha cang gi mtho bar ma zin cing sku gzugs kyis rkyen mi theg pa'ang mi 'dug pas re zhig spyi sgos kyi chos rgyun spel bas mtshon par
thugs las chung ngur ma song ba dgos tshul zhus shing shing rta chos sde pa tshor de mtshungs kyi bslab ston gnang bar gra rigs sbyin bdag skya ser thams cad kyis mgrin
gcig tu gsol ba btab pa sogs gang ci nas thugs dbang ma 'dus par brten da cha tshe dang sgrub pa mnyam pa ma thub tshe g.yeng ba byed rin chog pa bgyid gsung thog babs su
bka' 'gyur bzheng ba'i dgongs pa bstad nas shog bu sgrub pa'i sta gon dus sde pa blo bzang mthu stobs kyi gcung gsung rab rgya mtshos snag tsha dang smyig rgyu'i sig phul
bas rten 'brel 'grig ces dgyes par gyur/ shog bu sgrub mi slebs pa dang mon nas shog tshong pa gtos can yongs pa 'grig pas gnas po yang dus gcig la bka' 'gyur ldangs 'di
'dra yong ba thugs rje rang du go ba'i dad pa lhag par skyes te 'bras kyi skyes phul zhing srung ba zhus/ la la dag thugs rig la steng shod med dam phyag rdzas stobs che
ba med par thugs gra 'di 'dra bsgrig zhes thugs lhus ma things pa'i skur zhus byed pa byung na'ang rgyal ba tsong kha pa chen pos rdzing phyi'i zhig gsos kyi tshe dpon
slob bcu gnyis kyi sku chas la zi gong brgyab par gser zho bcu gnyis las ma byung ba de nub rnam sras la 'dzin gtor zhig gnang bas sang nas yo byad 'bad med du byung zhing
thams cad mkhyen pa dge 'dun grub pa/ ngor chen rdo rje 'chang / paN chen shAka mchog pa lta bu'ang snyoms chung bya bral gyi ngang nas bkra shis lhun po/ e waM chos ldan/
gser mdog can gyi chos sde btab pas mtshan 'phags bod kyi gang zag khyad par can rnams gnas skabs su 'dod yon la mi dgyes pas gsog 'jog mi mdzad kyang chos ldan gyi
mdzad pa rgya chen po'i dus nam mkha' mdzod la mnga' 'byor ba'i shugs kyis 'bad rtsol la mi ltos pa'o/ /'jig

rten mthun 'jug zang zing bdog pa la/ /phan tshun skyes su bstar ba don ldan du/ /byed pa'i ngang tshul mthong na dam chos nor/ /gtong len 'di ko dam pa'i rnam par thar/ /sngon
'dus lo paN mkhas grub mang byon nas/ /rgyal bstan dar tshe rtsol bar ci zhig ltos/ /'chad nyan dgun gyi chu bran ltar gyur ding / /thos bsam khur gyi ljid la lhag par
rangs/ /snga phyir 'gyur ba'i smin grol man ngag lung / /padma'i skud par rdo rje bzhu blugs pas/ /srog 'tsho'i rig byed dran pa'i mkhyen dpyod kyi/ /tshangs ris grub
pa'i lha de gzhan min drang / /sprul zhing lta na sdug nas 'ongs min par/ /skye rgu'i srog 'tsho sman gyi bla ma dngos/ /ging chen tshangs pas bsnyems btang gang gi zhabs/
/nam mkha'i snying por nges te gtsug tu blangs/ /lha min dmod pa'i lcags tims ma skyes par/ /gzur gnas blo yi dpal be'u snying ga ru/ /ri mo rab bkra'i skal ldan nabs so
skyes/ /khyod zhal bdud rtsi 'thung la lhag par rings/ /rnam gsum chos 'khor dus gcig yongs bskor bar/ /dkar phyogs lha rnams dga' mgur lta ba la/ /manda ra yi smin legs
phreng mdzes dang / /khor yug dbang gzhu'i dra bas sbrel phyir brdzu/ /g.yas ru'i 'dzin mar 'khrul med lam ston shes/ /nyung zad tsam yang ma bzod lus med mdas/ /re zhig
bzhed pa'i dka' thub 'jig nus pa/ /ches cher lnga bdo'i shugs de gang gis bzlog /'dam skyes 'dam gyis ma gos padma ltar/ /'khor nas 'khor ba'i rgya las yongs grol yang
/ /slob lam slob pa'i ched du zhi bde la/ /nges par nges 'byung tshul gyis 'drid de ci/ /nam mkha'i ska rags ma des 'ching dka' ba'i/ /grangs med 'gro 'dren thugs bskyed
rdo ba'i ngos/ /bris pa'i ri mo sems can zad pa'i mtha'/ /de srid mi yal rgyal sras spyod pa'i gshis/ /myos byed ces pa shing lug zla ba gsum pa'i tshes dgu la chos sde chen
po dpal ldan 'bras spungs su phebs pa'i zhar byung du gra dar rgyas chos sdings su gdan grangs yab rje gnubs chen sprul pa'i zlos gar dang gdung brgyud bgres pa chos
rgyal gter bdag gling pa gnyis la dpal kye rdo rje man ngag lugs dang dze tA ri'i tshe dpag med lha dgu'i dbang gnang / tshur rig 'dzin phrin las lhun grub la gter chos ci
rigs pa gsan te rim gyis dga' ldan pho brang du zhag dgu'i bar stan chags pa'i dus 'khor bdag po chen po'i dbang / sindhu ra la brten pa'i bdag med lha mo bco lnga/ bde
mchog dkar bo/ tog tse ba'i bsam mi khyab gsum gyi byin rlabs/ aShta'i bzlas lung / gur sprin gseb ma'i rjes gnang / sum pa lo tsA'i blo sbyong dang tshem bu lugs kyi dmar
khrid gnyis 'jam dbyangs mkhyen brtse'i zin bris steng nas nyams 'khrid snga dgongs so sor smin rgyas/ rje btsun grol mchog gi 'khrid brgya'i skor yongs rdzogs/ dam chos
dgongs pa yang zab kyi chos skor phal cher/ bstan gnyis gling pa'i rta glud/ kye rdor dbang chog gi lhan thabs tshar chen gyis mdzad pa/ de'i sbyin sreg dang sAtstsha
'debs chog kun mkhyen mkhyen brtses mdzad pa/ rje nyid kyis mdzad pa'i byang gter skye bdun sgrub thabs/ sambhu Ta rgyud phyi ma dang bcas pa/ gsang ba ring bsrel/ byang
chub rgyan 'bum/ las sgrib rnam sbyong / rten 'brel snying po/ 'od zer can ma/ dug sel ma/ gdugs dkar mchog grub/

rnam rgyal ma'i gzungs rtog pa dang bcas pa/ ngan 'gro sbyong ba'i rnam rgyal/ gtsug tor dri med/ mchod pa'i sprin gyi gzungs/ rgyal mtshan rtse mo'i dpung rgyan/ mig nad sbyong
ba/ gzhang 'brum zhi ba/ nad thams cad rab tu zhi ba/ chi rgod rnam 'joms/ byams pas dam bcas pa'i gzungs/ gza' yum/ nor rgyun ma/ tshe dpag med kyi snying po/ mi 'khrugs
pa'i rgyud/ stobs po che/ rgyal po mdo lnga sogs mdo phran kha shas rnams kyi lung zhus shing 'phrang 'go gter ston gyi tshe dpag med sku gsum rigs 'dus kyi dbang
phul/ rim gyis gung thang brgyud de bkra shis chos kyi sde chen por phebs pa'i e rig pa'i 'byung gnas chos lung dkar po nas dbon yig mkhas pa don bdun bos par dbu ma lugs
kyi sems bskyed dang thos grol gyi ljags lung / sa ga zla ba sku bltams pa'i dus chen yar tshes bdun gyi res gza' lhag pa dang skar ma rgyal gyi 'phrod dge bar bka' 'gyur
rin po che bzheng pa'i dbu btsugs pa'i tshugs ston rtses dang nas sna mo shag grub chen karma sangs rgyas kyis bsnyen bkur brgya 'bul bzabs rgyas su bstar/ de skabs yar
shar nub tshor bshal rims mched pa'i shi chad kha yar byung bar sha brgya zan brgya gtong ba gnang bas yams nad rnams ring por ma lon par chad cing lhag par bkra shis rtse
zhol du nad pa mangs par yig mkhan rnams tshab tshub tu gyur tshe srung ba gnang bas 'dzem med du phyin kyang 'go ba gtan ma byung bas mos pa lhag par 'phel/ hor zla lnga
pa'i nang du khyab bdag zha lu pa chen po slob bshad zhu ba la phebs par bka' 'gyur ma grub pas 'dzugs pa gnang ma thub pa'i de'i ring sgrub thabs rgya mtsho/ gsar ma
rgyud 'bum/ gshed dmar spros med kyi 'khrid sogs 'bul ba gnang zhing / tshur yang 'khor lo sdom chen sogs dbang lung mang du gsan/ rnam sras gling pas gtsos sbyin bdag skya
ser rnams kyis dus ston gyi thog legs 'bul gyi bdog pa rgya cher bstabs pa'i tshogs gsog la brten phogs ja thug gi gtong chas mtshon dgos cha mtha' dag ngang gis 'grub
pa'i sgo nas zla ba phyed bdun du nye ba hor zla bcu pa'i tshes bco brgyad la zhal khebs gdong dar glegs shing glegs thag glegs chab sogs cha 'grig legs par grub/ gong
dkar du ljags lung gnang skabs bka' 'gyur gyi nang nas byung ba'i sangs rgyas kyi mtshan zur du phyung ba khri lhag bcas thor bkod pa 'di dang dus mtshungs su sa le sbram
zhun ma'i khu bas bris legs phun sum tshogs pa gong gsham zhal khebs tog bcas/ shing par la brten nas zhal bkod gnang ba'i byang chub mchod rten bcu tshar mi tshad tsam/
nang bzhugs gzungs sngags sAtstsha phyag dar ba'i 'bum phrag gnang steng nas gang 'gro dang gsol phud kyi sAtstsha sogs kyis gtams par lhang tser btul ma'i na bza' gsol
te bla g.ye'i sgo'i g.yas g.yon gyi thog 'og tu bzhugs su gsol ba rnams kyi smon lam gsung rtsom 'di lta ste/ lha rigs 'a zha'i dge slong byang chub sems/ /gsang sngags kun
'dzin mgon po bsod nams kyis/ /sngon byon mkhas grub rnams kyi rjes zhugs nas/ /rgyal ba'i bstan pa yun ring rgyas phyir dang / /mtha' yas 'gro la phan pa lhur len phyir/
/rgyal ba'i gsung rab dam chos 'gyur ro 'tshal/ /dka' ba du mas kun nas lung nos shing / /bstan 'gror phan

phyir lung yang 'bad pas bgyis/ /glegs bam thams cad dus gcig 'bad pas bsgrubs/ /bka' 'gyur nas bstan rdzogs sangs rgyas pa'i sku/ /khri phrag brgal ba'i gser gyi bris sku
dang / /sAtstsha 'bum phrag byang chen mchod rten bcu/ /de sogs rnam dkar dri med dge ba'i mthus/ /bdag dang pha ma spun zla ming sring dang / /bran g.yog las byed khal khur
dud 'gror bcas/ /phan thogs yi rang dkar nag 'dres pa kun/ /sgrib byang tshogs rdzogs rnam mkhyen myur thob shog /ces pa mdzad/ de ltar sku gsung thugs rten rnams la
rgyud thams cad kyi rgyal po gnyis su med pa dpal dgyes pa rdo rje man ngag lugs kyi sgrub mchod dang 'brel ba'i sgo nas rab gnas bkra shis rgya mtsho la rje rdo rje 'chang
dbang phyug rab brtan gyi phyag bzhes kyis brgyan te rab tu gnas pa nyin gsum ma mnga' dbul gyi dus rgyas pa dang cho ga'i mthar lhag chad kha skong ba'i zhi ba'i sbyin
sreg dang bcas rgyal kun gsang ba rab 'byams kyi 'khor lo ma lus pa rten brten pa lha'i tshogs chu dang 'o ma bzhin ro gcig tu mdzad pas phyogs kun bkra shis dang bde legs
kyis khyab par gyur/ bris pas gtsos bzo bo'i tshogs yon rdzongs su gser gos dar ja ras g.yu byu ru spos shel go khrab khro zangs rta drel pho mo'i gos sna snam phrug
sogs kyi rnyed pas blo'i re ba yongs su bkang ste tshim par mdzad/ zla ba de ka'i tshes nyi shu'i rgyal phur gyi 'grub sbyor nas bzung mkhan chen zha lu pa khyab bdag rin
cen bsod nams mchog grub/ 'bras yul skyed tshal mkhan po byams pa ngag dbang bstan 'dzin/ rtse tshogs dum bu chos 'khor sogs phyogs nas 'dus pa dang / gnyug mar gnas pa
bcas dge 'dun du ma'i tshogs la dus gsum bder gshegs rnams kyi bgrod pa gcig pa'i lam mdo rgyud man ngag kun gyi yang bcud/ 'phags yul grub dbang birWa pa chen po la rje
btsun rdo rje btsun mos mngon sum du gnang ba'i lam 'bras bu dang bcas pa/ 'bras bu lam dang bcas pa/ gcig shes pas mang po grol ba/ skyon yon tan dang bar chad dngos grub
tu blang ba/ ltas ngan g.yang du len pa/ ting nge 'dzin ngo shes pas bsam gtan gyi gegs sel ba/ bar chad ngo shes pas bdud kyi gegs sel ba/ sde snod gsum gyi de nyid shes
pas gser 'gyur gyi rtsi lta bu/ mchog thun gyi dngos grub ma lus pa 'byung ba'i gsung ngag rin po che'i 'khrid bod yul 'dir 'jig rten gyi mig gcig pu 'brog mi lo tsA ba
chen pos legs par bsgyur ba nas bzung bshad srol mi 'dra ba mang du byung ba'i gtso bo rdo rje 'chang dang zhal gnyis pa rje btsun sa skya pa yab sras la bka' babs pa tshogs
bshad dang slob bshad gnyis las rjes 'brangs mkhas grub phal cher la ma grags pa rin cen sgang pa gdung brgyud sgos kyi zab chos lta bu gsang chen slob bshad kyi nyams
'khrid zab mo dbang byin rlabs rgyab brten lung dang bcas pa mtha' dag zla ba phyed bzhi lhag tsam gyi bar gnang rjes dgyes pa rdo rje'i rgya gzhung so gnyis tsam gnang
ba'i dus kho bos ngor rdzong tshar lugs gsum ga'i lam 'bras thob pas rgyun gsum ga yod gshis gang 'dod kyi rjes su 'brangs chog ces bka' stsal zhing / me sprel hor zla
gnyis pa'i tshes brgyad la gegs med du grub pa ni/ sbyang gzhi dkyil 'khor rnam bzhi'i zhing sa mchog tu gshin

po/ /sbyong byed smin grol rnam bzhi'i chu lud rkyen gyis sbyangs te/ /sbyangs 'bras sku bzhi'i sa bon gang btab mchog tu legs pa'i/ /sa zhing mchog de'i 'dul sbyong bdag rang
mkhas snyam bgyid pas/ /tha rangs thul med kyi zhing la yid smon med pa zhig gda'o/ /zhes thams cad mkhyen pa'i gsung mgur las byung ba ltar shin tu smin pa'i grol ston
dang rdo rje chos skyong rnams la gtang rag gi bskang bstod gnang ba'i mjug tsam du gzhan gyis bsreg pa po med par sha chen gyi dris bla brang steng shod med pa khyab
pa'i dam can dgyes pa'i cho 'phrul ci yang mdzad/ zha lu mkhan rin po che yang zhag shas bzhugs par bla ma bka' brgyad yongs 'dus kyi dbang sogs kha yar 'bul ba gnang zhing
rje bla mas kyang nyer mkho'i dbang lung ci rigs gsan/ tshogs la bka' gdams kyi chos skor 'ga' zhig gnang skabs me tog ser po dang dmar po lag pas zin la khad pa'i char
babs/ sgo khang du khra 'brug chos skyong gi rten gtor yod pa lha mi'i bar du sel cung zad byung ba/ rdo rje 'chang dbang phyug rab brtan gyi rten khra 'brug rgyal khang
rang du skyel ba mdzad pa rje 'di la chos skyong gis sngar ltar dgos zhus pa'i lan ras gzhir kho rang ji ltar bzhed pa'i rta glang pags rigs sogs bris pa sngags drug phyag
rgya drug gis brlab pa gnang bar dgyes te mkhan pos 'di ltar byung zhes mi thams cad la ston par mdzad/ sde pa blo bzang mthu stobs 'ol dga' chu tshan khar 'dred brdabs
la gegs kyi rnam pa'i yar klungs su 'byor nas kyang skyed che ba ma byung ba dam pa 'di nyid kyis dbang byin rlabs mang du mdzad pas tsher ma dbyung ba ltar gzhi med du
bde/ nub cig mchod dpon gyis zhabs byug zhu skabs tsid sgra chen po byung ba gang yin nam gsung bar khyi lta bu srog chags shig gi skad yin nam zhus pa na min pa 'dra thug
gi skad yin nam gsung ba ltar phyin pas gzims chung steng du thug gsum yod pa'i dkyil ma rtsis mgon gyi thug de tsi sgra chen po rgyag gin 'dug rung mun pas sgra tsam
las gzhan ma mthong sang zhogs ltas tsa na rnga ma nas khrag 'dzags pas sa gzhi la 'thor zhing rtsa bar khrag snyim pa gang tsam 'khyil ba chos skyong 'di shin tu 'go zhing
bka' gnyan pa yod 'dug pa nas bstan pa spyi sgos kyi dgra bo zhig bsgral ba'i rtags su mchis/ sna mo shag grub chen pas bsam gtan gling gi spyil por sri zhu'i ched du
spyan drangs pa'i phebs zhor tshe chu 'bum pa mjal ba gnang dus tshe chu cher babs pa zla ba brgyad pa yin pas de dus yong ba'i skabs min rung byung bar ya mtshan du 'dzin/
me bya gtsang phyogs su chibs kha bsgyur te gdan sa chen po dpal ldan sa skyar phebs/ sngags 'chang bla ma sems dpa' chen po'i zhabs rdul dbu gtsug tu bzhes nas sgrub
thabs brgya rtsa'i rjes gnang / zhabs drung nyid kyis mdzad pa'i phur pa'i chos 'byung sogs ljags lung mang du stsal/ gtso bor gsan bya rnam sras kyi be'u bum yin na'ang
bsam yas kyi sdig khrab sgrog par phebs rings pa'i slar yong ba'i bka' bzhes gnang / zhabs drung khri thog pa ngag dbang bsod nams dbang phyug dang rje btsun ma gnyis la'ang
bka' chos kha yar gsan/ gdan sa dang kha'u bsam brling sogs kyi gnas gzigs gnang / rigs 'dzin lha khang

gi 'gag tu ngor zur 'chad chos rje dpal gling pa dang lhan cig tu 'dzom pa da res rdo rje 'chang kun dga' bzang po'i khrir 'byon pa'i rten 'brel byed dgos pa 'dug pas ja sngon
la mchod gsung pa de skabs mkhan po yong ba'i dogs pa tsam yang med pas thugs khrel bzhin min nam bsam rung de nas ma 'gyangs par mkhan po byed dgos byung ba mngon mkhyen
du 'dug ces thugs yid ches pa'i dper 'dzin/ bzhi thog tu zhabs drung rin po cher mkha' 'gro bsun bzlog dang 'brel ba'i brtan bzhugs rgyas par phul nas dgung lo brgyad
cu rtsa lnga'i bar du bzhugs pa'i bka' bzhes zhus par mkhan po rang bstan don la dgongs nas de tsam bzhugs na ni nga yang de ga bgyid de min nged rang gnyis lhan du 'gro
ba yin phebs pa'i gnas tshul rje bla ma 'bras spungs su phebs dus gsung 'phros gnang 'dug cing sa phag hor zla dgu pa'i tshes bcu bzhi la dam pa 'di dang bcu gnyis pa'i
tshes bco brgyad la bdag chen rin po che me tog 'thor ba la dpags na bla ma rnam gnyis sprul gzhi gcig las bstan 'gro'i ched du spro bsdu mdzad dgos par sems/ ngor mkhan
chen rgyal rtse zhabs drung byams pa ngag dbang bsod nams rgyal mtshan gyi drung du ne gu nas brgyud pa'i dbang byin rlabs/ rtsa ba ne gu chos drug /sdong po phyag rgya
chen po/ yal ga lam khyer rnam gsum/ me tog mkha' spyod dkar dmar/ 'bras bu 'chi med rang grol rnams kyi 'khrid lung sogs tshang ba gsan/ de nas rim bzhin khu lung du phebs/
de yang bla ma sog bzlog pa nas brgyud pa'i mdo dbang ches dar na'ang / sog bzlog pa'i zhus rigs 'dzin g.yu 'brug rdo rje shangs rta nag pa'i yul mi rnams la rgyus med
pa'i dpyod ldan tsho the tshom gyi gzhir mdzad gshis rigs 'dzin chen po mnga' ris pa nas brgyud pa bla chen chos rgyal rdo rje la khyab bdag sman lung pas gsan pa'i bskul
ma'ang bla ma dam pa 'di nyid kyis gnang zhing nye char rje sman lung pa gdan drangs te rdul tshon gyi dkyil 'khor la brten nas gsan la spel ba'i bzhed pa ma grub rung
rjes su rdo rje brag nas rigs 'dzin sprul sku rin po ches khyab bdag khra tshang pa chen por gsan nas dbus gtsang khams gsum du dar rgyas kyi bstan pa'i me ro bslang ba
yang rje 'di'i bdag rkyen las byung bar sems so/ /zur thams cad mkhyen pa hor zla bdun pa'i nyer lnga la padma 'od kyi zhing khams su sku'i bkod pa bsdus pa'i thugs dam 'dogs
bcas 'bul ba dang rten bzhengs kyi gzungs bzhugs rab gnas la phebs dgos pa'i snyan gsan phul zhing zhal gyis 'ches na'ang sa skyong bsod nams rab brtan gyis byung na
dge lugs pa zhig rab de min rnying ma pa zhig byung na mngon chung ba yong / sa skya pa'i rigs bos na mi yong ba'i bkag cha mdzad par brten skor cig phebs mi dgos pa'i rgyu
mtshan 'bul mi mngags pa gam pa lar mjal bas bka' las nged dpon slob gnyis sngon la su song yang rjes kyi bya ba byed pa'i cha don yod pa nas da lam nga la babs thob
yod kyang rten 'brel 'phyugs gsungs nas ma mnyes pa'i tshul mdzad/ rngog zhabs drung mkha' spyod kyi gnas su gshegs pa'i gzhung sbrel shing du shar mar phebs/ rje btsun 'jam
dbyangs 'od zer gyi sku gdung dkyil 'khor gyi gtso bor gyur pa la me mchod dang gdung tsha bzhugs pa'i thugs

rten gyi ljags bkod dang bcas skor cig stan chags/ ngor pa'i khams pa bsnyen chen nyer gcig song zer ba gnam rab bsam gtan sgrub sde pa dge slong shes rab dpal bzang mjal bar
'ongs pa khyod kyi ga'u'i nang du ci yod kyi dri ba gnang bar/ byin rlabs min pa gzhan med zhus pas/ spyan cher gzigs nas de min pa zhig yod pas ga'u ston dang gsung nas
kha phye bas kho rang lag nag pa'i dgra la las sbyor byed bsams pa'i dug khrag gi rdzas thum yod pa bton nas mer bsregs pa gnang ba dge slong gi bsam par ngan sems de
mkhyen song snyam pa'i blo 'jigs zhum pa byung skad/ mar lam rgyal grub gling 'og gi 'obs rags bsam grub sgang pa'i bu mo 'jig rten pha rol tu 'gro bar nye bar byin rlabs
gnang bas nad gdon las grol te gzhi med gyur ba'i ming shi lhogs su 'dogs par mdzad do/ /bdag rgyud tha rangs zhing sar blo sbyong dang / /dmar 'khrid gdams pa'i myu gu
ci yang bskyed/ /nges gsang byin rlabs rjes gnang bklag lung gi /bka' drin byang chen de srid 'khor nus min/ /zas gtsang sras kyi rnam gsum 'khor lo'i bka'/ /rgyal blon lo
paN mthu las 'gyur ro cog /bskrun la bya dka' kun bzod khur mthong tshe/ /mi sngon rus sbal gzugs sprul gtam du zad/ /thub gsung las rnyed khri phrag brgal ba'i sku/ /byang
chub mchod rten bcu phrag gzungs bzhugs can/ /sman ljongs yar klungs skye rgu'i legs byas su/ /grub 'di tshangs pa min pa byed po su/ /lus med thul dang de sras slob
mar bcas/ /dag zhing rgya mtsho'i gnas kyi ye shes sems/ /spyan drangs mchod bstod me tog char dbab par/ /lhun pos nyi zla'i sgron me bteg nas lta/ /bzo rig gtsug lag yangs
por sbyangs pa'i mig /dri med gsal ba'i dpyod ldan der tshogs kun/ /gtong ba'i phyag ring brkyang tshe ngal gsos bu'i/ /bang mdzod phye zhes legs bris mdun sar sgrog
/bkra shis rgyal mtshan 'chang ba byang gling pa'i/ /yang srid rin chen bsod nams mchog grub sogs/ /snod ldan du ma'i sgra 'dzin dbang po ru/ /tshad ma bzhi ldan snyan brgyud
pi waM brdungs/ /tshul 'di'i ched du dgongs rtse nyer gtod pa/ /ma 'ongs brtse chen bla ma'i khyad par gyi/ /zab don bka' babs chu bo mi nub pa'i/ /dri bral ye shes
gzigs par da gdod khums/ /legs ldan dgra srog la rngam khus sgra dang / /lhan cig dmar chen argha chal chil 'dzag /rab smin 'bras bu khur du dud pa'i tshe/ /'dzad med bdud
rtsi'i chu rgyun ci yang 'bab/ /'khon rigs 'jam dpal dpa' bo'i zhal gyi lung / /ro bda'i bu ram snyan gyi bcud du mngar/ /bsod nams rgyal mtshan rje btsun e waM pa'i/ /khrir
'byon lkog gyur gnas de mngon sum mkhyen/ /bskal brgyar tshe byin brlabs nus sa chen gyi/ /yon tan khyod kyis gzhan la dngom pa'i tshe/ /sngags 'chang che des spangs
rtogs mnyam mo zhes/ /gang gi sbas pa'i rnam thar sgrog la brtson/ /mkha' 'gro'i dbang phyug ne gu'i thugs kyi bcud/ /zung 'jug gar mkhan khyung po'i chos drug lam/ /rdor
'dzin byed ba'i gtsug rgyan rgyal rtse bas/ /legs bshad mchod yon sbrengs pas zhal sgo 'dzum/ /theg pa rim dgu tshang ba'i dkyil 'khor du/ /theg tshul 'khrul pa med pa
nyang rigs rjes/ /theg chen byang sems 'byongs pa gnas gsar ba/ /theg mchog bstan pa'i bdag por mnga' gsol mdzad/

/mkhas grub chad med gdung byon rngog pa'i zhabs/ /dpa' bo'i grong du zhugs tshe rags pa'i pur/ /sri zhu bskrun pa'i bzhugs gnas mchod sdong che/ /rab bzhengs chos sku'i klong
du thugs dgongs rdzogs/ /de nas bkra shis chos kyi 'dus pa'i gling chen por phebs nas sa khyim rdzogs par stan chags/ de yang rnam thar gyi sa bon la lo tshigs zhib cha
yod med sna tshogs dang yod pa la'ang snang la ma nges kyi dpyad mi bzod pa 'ga' mthong na'ang bla ma rags rim gong smos ltar yin la/ zhib tu ma 'tshal bar phyogs gcig
tu bsdoms par rtse gdong khri chen kun dga' bsod nams lhun grub bkra shis grags pa rgyal mtshan/ sa skya sgar chen mthu stobs dbang phyug /sa skya khri chen ngag dbang kun
dga' bsod nams bkra shis grags pa rgyal mtshan dpal bzang po/ de sras kun dga' bsod nams dbang phyug /lcam rje btsun ma/ zhwa dmar mchog gi sprul sku/ ra lung zhabs drung
mi pham bstan pa'i nyi ma/ sger pa'i rin po che nyi ma ba/ sngags 'chang tshe ring dbang po/ chos rje 'od mchog pa/ chos sde'i zur 'chad pa kun bzang rtse pa kun dga'
bkra shis/ chos rje mi pham blo gros sogs kyis mtshon pa rnams la sngags gsar rnying gi dbang rjes gnang 'khrid lung sde snod gsum gyi chos tshul mang du gsan pa dang ches
nyung ba la lar bla ma'i rnal 'byor tshe dbang tshigs bcad re gsan pa yan chad la 'brom gyis se btsun dang mi las mar pa bsten pa'i rnam thar bzhin mnyes pa gsum gyi sgo
nas gus pa lhur len pa las log sgrub dang bla ma'i skyon phra mo tsam yang mi 'tshol zhing thams cad yon tan du 'char ba lo chen 'brog mis gsang sngags kyi chos zab pa'i
brdar bdag med ma'i dbang rdzogs re la 'bri bco lnga dang lha mo ral gcig ma'i rjes gnang re la 'bri g.yag re dgos kyi yod tshul mar pa'i rnam thar du gsal ba ltar/ bla
ma dang chos kyi che ba 'don slad du sri zhu kho na mdzad cing chos gsan pa tshor yang thos lo byung lo'i ming tsam la mi 'chel bar rgya bod kyi grub mtha' so so'i bzhed
tshul gyi phyag len dang bshad thabs mtha' dag yod rgyu ba dang shes rgyu ba'i zag zog sbub ldir gyi rdzong gog ye mi 'dzin par mkhyen dpyod rnam par dag pas dpyad bzod
kho nar gnang ste dper na rngog lugs dang sa lugs kyi dbang gi dril bu dkrol lugs kyi mtha' brten pa spu ris phra mo tsam yang ma 'dres pa so sor dbye la/ ris med pa'i chos
kyi rgyun dang gdul bya'i khams dang bsam pa tha dad pa'i dbang gis gsan pa rgya gang cher gnang ba las gtso bor thugs nyams bzhes su dgos pa dag byas so byung ngo tsam
ma yin pa'i yi dam lha'i zhal mthong ba/ gsung gis gnang ba thob pa/ dam can bran du bkol ba/ rdzogs rim gyi lam la drod thob pa mdzad cing gzhan dag kyang gsan pa tsam
du ma lus par so sor blo dang 'tsham par rgya cher spel ba'i zhal slob kyi grangs thams cad brjod pa lta ga la zhig bstan pa 'dzin pa'i bshes gnyen rags bsdus tsam brjod
na/ dpal zha lu gser bkang gi gdan sa pa khyab bdag rin cen bsod nams mchog grub/ glang phu chos rje 'jam dpal chos skyong dbang phyug /zur thams cad mkhyen pa chos dbyings
rang grol/ khra tshang pa chen po khyab bdag blo mchog rig pa'i rdo rje/ rdo rje brag nas rigs 'dzin mchog

sprul padma 'phrin las/ rgyal rtse bdag po byams pa ngag dbang bsod nams rgyal mtshan/ ngor mkhan po thar rtse nam mkha' rin cen e waM mkhan chen dpal gling pa bsod nams rgyal
mtshan/ bye rdzing tshogs mkhan po sangs rgyas dpal bzang / gsung sprul tshul khrims rdo rje/ bang ri gter ston hU~M nag me 'bar/ skyed tshal gong mkhan po byams pa ngag
dbang bstan 'dzin/ skyed tshal 'og mkhan po ngag dbang bstan pa/ dar rgyas chos sdings pa rigs 'dzin 'phrin las lhun grub/ de sras sprul sku gter ston chen po 'gro 'dul
gter bdag gling pa/ rigs 'dzin chos dbang kun bzang / rje dpal 'byor gling pa ngag dbang rnam rgyal/ mtshungs med nyi ma gling pa rin cen tshul khrims bkra shis/ kun bzang
rtse pa paN chen bsod nams mchog ldan/ rje kun dga' bkra shis/ rab 'byams chos rje rin cen rgya mtsho/ mdo pa chos rje dge ba'i dbang po/ shar lung rab 'byams pa/ dge
slong 'phrin las rnam rgyal sogs rdo rje gdan slob dpon dang zur 'chad pa tshang ma/ do sngon chos sde'i slob dpon paN chen lung rigs/ rigs 'dzin karma gsang sngags/ sna
mo shag grub chen/ sman sgom 'brang rgyas pa/ kre bo bla ma/ sgrub rnying bla ma 'jam dbyangs rgyal mtshan sogs mang du byung ba phal cher gyis gsung rgyun bzung ba'i phyogs
kun tu spel nas bstan pa rin po che'i srog legs par 'thud cing la las tshe 'di'i rnam g.yeng mtha' dag rgyang du bsrings te bsam gtan gyi ro myong ba/ 'ga' zhig gis
'phrin las rnam bzhi'i sgo nas 'gro ba'i don mdzad pa sha stag byung zhing chos zhu ba po mchog dman su 'dra zhig gis kyang na yam tsam ma yin pa'i don du gnyer ba rnams
la dmar 'khrid bshad bka' phyag len gang la'ang blor ma chud bar du skyo ngal med par yang yang bskyar nas ci chud mdzad/ dam pa 'di'i yon tan gyi khyad par ni sku mthong
na mi mthun pa med pa'i mdzes shing brjid chags pa gzhan snang zil gyis gnon cing gang zag gcig la'ang mthong tshul ma nges pa sna tshogs su shar ba mthong ba tsam gyis
nyon mongs pa dang sdug bsngal gyi rtog pa thams cad rang shugs kyis 'gags pa/ yid bde zh-ing bag phebs la dge ba dang mngon par rtogs pa'i yon tan ngang gis 'phel ba/ rang
gi mnga' thang dang longs spyod kyi ched du gdams ngag mi mdzad na'ang sems can gyi don du 'gyur na der ma zad lus longs spyod la chags pa med par gzhan don sgrub pa
la mi skyo ba rgyal sras 'phags pa ngan 'gro'i gnas kyang mtho ris kyi dga' tshal du gzigs pa'i ngang tshul can/ chos zhu ba'i tshogs la phogs zur gsos mthun rkyen 'tshems
med dang rang gnas su 'gro ba'i tshe gnang sbyin dang thos bsam sgom sgrub kyi bslab ston blo dang 'tsham par gnang bas dpon slob 'bral mi phod pa lta bu byung / tshul
khrims kyi dri ngad 'thul zhing gshegs bzhud dal brel ran pa sogs spyod lam rnams lhun chags pa/ gsung gi gdangs che chung snyoms shing ha cang dal ba dang bul ba ma yin
pa'i snyan zhing 'jebs la tshig 'bru gsal bas chos gsungs pa mtha' dag nyan pa po'i tshogs kyis tshig don rtogs par sla zhing blo 'khul bas thos pa'i mod la tha mal gyi snang
ba 'gags shing mi phyed pa'i dad pa thob ste rang dbang med par rje nyid ma gtogs mi re ba'i gus pa skyes

pas 'brel tshad don ldan gyi sgo nas thar pa'i lam du 'dren/ rang bzhin gyi gsung gleng rnams kyang bstan pa 'dzin pa'i bshes gnyen/ gra pa chos byed kyi rigs su ma zad sde
dpon sbyin bdag tha na skyes pa bud med rang bzhin pa tshun la yang so so'i blo dang 'tsham pa'i ngos dge ba la bkri ba'i thabs min pa/ dmag /tshong / gshags/ grub mtha'
sna tshogs kyi chos dang bla ma sun 'byin/ 'brel med kyi nyog gtam/ rdzun/ phra ma/ tshig rtsub/ ngag kyal sogs mi gnang / chos gang gsung yang rang lugs ma 'dres pa ston
pa las gzhan gyi lugs la zur mi za/ gsol ba 'debs mkhan ma byung bar bstan na chos btsongs pa lta bur 'gro zhes 'di bzhin yod pas nyon cig ces bskul ma mi gnang / thos
bsam sgom pa 'chad nyan sku gsung thugs rten bzhengs pa dgon pa'i 'dzin skyong nad ba dbul phongs la phan btags pas mtshon mdzad pa gang la'ang ngas 'di byas so ba'i yus
mi 'dren/ bsnyen sgrub las sbyor gyi rtags mtshan bla ma yi dam chos skyong gi zhal gzigs lung bstan dbugs dbyung mngon shes grub rtags sogs yon tan khyad par can byung ba
skad mi gsung zhing gzhan nas de 'dra'i dogs gnas kyi dri ba zhus par mi dgyes pa'i sne tsam yang mi len cing dman cha kho na gnang / thugs dam zhal gzigs ngo mtshar ba'i
bsnyel tho 'di sa bon tsam las dngos su zhal lung zhu thub na zab cing rgya che ba zhig yod rigs su snang na'ang da sgos 'di'i don 'grol bar ma nus shing rtog bzo'i na
yams byas na skabs su ma che bas gang 'dug bkod par/ tshes bcu bzhi la bde mchog nag po pa'i sta gon tshugs sgrub cing mchod pa thengs gcig dang gzhan sgrub mchod bdag 'jug
bcas par rdul tshon steng nas tshar bcu gsum dbang tshar gnyis yid ches par song / tshugs pa'i nub zhal bzhi pa li ma'i sku dang / grol ba'i nub sa chen/ sems dpa' chen
po/ zha lu pa/ buddha bha dra sogs kyi bris sku dang skad cha za zir mang ba legs pa tsam yin rje bla ma gsung pas tshe gcig nyams len byas na/ byin rlabs yong ba e yin
nam gzhan nam ring gi rmi lam la tig tig med/ med rang med/ rje btsun grags pa'i thugs dam mtsho skyes/ mi g.yo ba phyag g.yon rang mgo bag dro ltas bzang / chu sprel padma
saM bha'i bsnyen pa yid ches par song / gzhung gi rtags cung zad dngos rmir mthong / khye'u bla ma shes mchod rten/ bya zla ba brgyad pa'i tshes gsum bzhi de pa la/
dbang phyug rab brtan bka' gter chos kyi mdzod/ hU~M nag me 'bar thugs sras dam pa dang / sogs dang shog dril gter gnas dang ras thums gsol 'debs la brtson na lo gcig gi
nang du mjal zer ba dang / sprel lo dpyid zla'i tshes bcur yang zer/ tshes bcu gcig la mkha' 'gros gdan 'dren/ dbang lung man ngag ston pa yin zer ba dang / drag po'i zhal
gyi sangs rgyas bstan pa la dgyes sogs mang ngag go srin po'i 'jigs pas sngangs pa las gu ru me tog dmar po la bdag dang sems can thams cad bdud dang gshin rje'i 'jigs
pa las skyob tu gsol bas je bder song ba dang / yid kyis nas bur thud sogs phul ba dang / bla ma rin po che'i thugs dam zhal sngo skya dang / de rjes mgrin snying sgrub dus
mtheb tshigs tsam bdun/ gzhi nas tsam la g.yung rgyal sngo skya nas tsam gsal ba mi rtog ting 'dzin la gnas

nas/ ra tri ta hUM phaT/ Dombhi ni hUM phaT sogs dang / gdong brnyan can nag po bdag chen thugs dam dang / rdo rje gdan pa'i thugs dam sgrub dus mda' gang tsam mo/ /mkha' sngo
sangs rang du bud med sngo nag dpral bar mgron bu btags pa zhig gis da dung sgrib pa ma byang ba 'dug zer sdigs mdzub nam mkha' la bstad do/ /bi rU pa shin tu che gsal
ba dang / sa chen na bza' 'od 'phro ba sngon po zhal ras dmar mdangs che ba gwa dang bcas pa/ shangs su tshe dpag med dang / drag dmar yongs rdzogs/ bsam grub tu dbu dgu
pa shin tu gsal ba/ 'dar mgon khang du nA ro pa mi tshad tsam/ yang ayon gyi thugs kar kye rdor lha dgu mkha' spyod drug /zla ba brgyad pa'i tshes bcu'i tho rangs ayon
da lta ji lta ba rang la yang gter sogs yin snyam/ sgam/ pag shi /'ja' gur 'ja' skya 'dug /sa skya pa chen po gos sngon dwangs gsal rnyog med/ shangs su lhan skyes/ 'jam
dpal bshes gnyen las gu ruu rgya dang bcas pa'i gru bzhi sgor mo gsal/ 'dar du tshe dpag med/ skye bdun grol 'phral ayon che zhing gsal/ padma ni mi gsal/ thugs rje chen
po zhal bcu gcig dang bcas shin tu gsal/ yang sa chen gyi rnam thar yin yang zer ayon rnam thar yin pa'i khul gyi byang shing / dkar thal srab mo yod pa la yig 'phreng bzhi
bris pa rten khebs kyis gril ba zhig byung / de'i sang zab brgya'i po ti dwags po nas 'byor yang lan cig gtor bsngos kyi skabs chos skyong thams cad zang nge dang zing
nge nyams snang du byung / chos rje tshar pa zha thul ser po bzhes pa zhig kyang byung / 'di bzhin la dpags na zab gter bzhes rgyu zhig kyang yod par mngon/ kun mkhyen bus/
rang nyid rgyal 'dod pha rol dma' dbab 'dod/ /g.yo rgyu'i rtsod pa tshig rtsub ngan sems can/ /ngag kyal sna tshogs smra zhig gzhan gter sgo de rgyud bsreg /da lta'i
rtsod pa 'di yang dmyal ba'i rgyu/ /zhes pa'i don ltar rtsod pa 'di gzhan dag rang gi nyes pa khas blangs nas spang blang mi byed pas phrag dog dang kun slong ngan pa 'phel
te bstan sel gyi rgyu las med gter rtags/ kha byang btab 'dug brag phug ces mi mdzad/ thugs rab kyi klong shin tu yangs pas tshigs bcad lhug gang la'ang phun sum tshogs
shing dper na dus kyi 'khor lo'i mngon dkyil dang rnam sras lnga phrag lnga'i chog sgrigs ltar chos rgyun mi nub pa'i btsas su nges par 'gro na yang mi dgos kha med re
gnyis ma gtogs gsar pa mangs pa dam pa gong ma rnams kyi gsung rab nub pa'i rgyur 'gro zhes brtsams chos po ti du mar longs pa yod skad kyi rang che mi 'byin/ skya ser mang
po tshogs pa'i sar rang nyid mkhas so'i grags pa sgrog ched dgos med du bshad pa mkhas nyams mi gnang zhing khyad par gsang sngags kyi chos snod ldan ma gtogs nor dang
ngo bsrung gi slad du ston pa dang khrom sgrogs mdzad par ya shin tu nga ba'i gleng brjod dang de dang mthun par bka' dam par mchis/ thugs phra rags kyi bskyed rim la brtan
pa thob cing rdzogs rim gyi lam bzang po'i grub mtha' snyogs pa rnal 'byor dbang phyug dang lo chen 'brog mi lta bu'i bsam gyis mi khyab pa'i gnas rnams brjod pa'i yul
las 'das mod mdo rgyud kyi chos tshul gang la'ang tshegs chung ngu tsam gyis thugs su chud pas dus 'khor dang

mkha' 'gro rgya mtsho sogs dkyil 'khor shin tu che ba la nyin bzhi lnga/ bde mchog lo nag gur rigs bsdus kyis mtshon par nyin gnyis tsam/ dkyil 'khor chung ba'i rigs la nyin
re'i bsnyel gsos mdzad pas slob ma rjes su 'dzin pa'i dus tshig zur phra ba la yang skyon med pa'i rgyun gyi zhal 'don ltar byang chub pa dang thugs 'dzin gsar du gnang
dgos la'ang sa glang 'phreng pa'i snyan gsan phul ba zla ba gsum tsam gyi khongs su sher phyogs kyi lung gsan pa sogs dang 'dom pa'i srubs dbar la paN chen thar rtse bas
mdzad pa'i phreng ba'i mngon dkyil shog bu nyis brgya lhag tsam de shin tu byang ba thos lo zer lo ma yin par kho bo'i mngon sum du gyur cing mdor na byin rlabs rjes gnang
/ rig gtad/ 'khrid/ man ngag gang gi skabs su'ang chags thogs mi mnga' ba blo chen tshangs pa rgan pos kyang 'gran par ga la nus/ chos mthun 'tsho ba med pa/ ya rabs dmangs
su babs pa/ rgas shing khogs pa/ ngan song / nad pa/ dbul 'phongs nyam thag gi rigs rnams la rang gi bu gcig pu ltar rjes su brtse zhing sku la bsdo ba'i drag por chos
skyong gis 'phrin las rang shugs kyis bsgrubs na min pa 'khon 'dzin dang las sbyor dmigs su phug pa mi gnang bar theg pa chen po'i blo sbyong ba 'ba' zhig gis ltas ngan
g.yang du len/ skye ba dang 'jug pa la dbang thob pas byang gtsang rong gsum/ gra dol yar shar nub nas rgyal nad smyo 'bog sogs gdon drag pos zin te sman pas bor ba du
ma'ang bka' bsgo rjes gnang byin rlabs tsam gyis nad gdon rnams phyir 'pho ba dang rtsa log rlung log gi gegs sel/ 'du ba rnam bzhi 'khrugs pa sman gyis ma snyoms pa dag
kyang gzhil te 'chi bdag gi kha nas phyir slog pa grangs mang ba thugs rdo rje'i ting 'dzin las su rung ba'i mthur sems/ dbang gi ye shes 'bebs pa gnang tshe lus kyi gar
byed cing 'phar g.yo/ ngag glal zhing smra nyams/ sems bde stong gi ngang du lhan ner 'gro ba sna re nges par 'ong gshis da lta rang ye shes phebs byung snyam pa'i dga'
spro mos gdung tshad med pa 'byung / sgam zhing dul la ngo lkog chung bas lan cig mjal ba dang rgyun dus 'dris pa gnyis la khyad par med pa bka' gdams jo bo yab sras kyi
rnam thar dang mtshungs/ phyogs phebs kyi 'chad nyan gyis gtsos pa'i gzhan phan gyi 'phrin las skyong dgos pa'i skabs ma gtogs don med kyi 'du 'dzi'i rjes su mi 'brang bar
so sod lkog nyal gyi ci bder gnas pa la mtshams kyi ming btags pa'i chen po rnams kyi spyod tshul bug sgo 'dag dbyar gyi khongs nas yig 'grul dang mdun gshoms/ mtshams
yun ring du bcad kyang da lam dmigs bsal gyi gal chen byung zer ba tsho dang mi 'dra ba'i thog mar ji tsam bcad pa nas bzung grol ba'i dus la ma sleb kyi bar du dam bca'
las mi g.yel ba lhur mdzad/ thugs brel dang sku bsnyun pa gang gi'ang rjes su mi 'gro bar bskyed rdzogs kyi rnal 'byor theg pa chen po'i blo sbyong sogs kyi spros med dang
cho ga /ljags bzlas/ gtor chog /dus gtor bla ma rnams kyi dus dran gyis mtshon pa/ zhag re dang zla re'i star chags rnams la thang lhod ma shor ba'i ci mdzad rgya bod kyi
paN grub kyi rnam par thar pa dang mthun par snang ngo / /'di lo'i dbyar sngar dang mi 'dra ba'i me tog la

shin tu mnyes shing de'ang rten gyi drung du mi bsgrig par sku'i rgyab mdun g.yas g.yon khor yug bskor ba la spro bar mdzad pa ni 'og min sogs kyi gnas rnams su me tog gis
brgyan pa'i bkod pa bshad pa dang mthun pa'i zhing khams gzhan dag tu gshegs pa'i brdar snang / mchod dpon 'jam dbyangs la nyin gcig kyal ka'i tshul du nga shi na skye ba
blangs pa dga' 'am/ ma blangs pa dga' gsung bar de 'dra mi gnang ba zhu/ rnam rtog kyang za de bzhin byung na skye ba bzhes pa rang los dga' zhus pas khyed rang tsho bsam
blo legs po zhig thong dang bsams bzhin srid par skye ba bzhes pa ni ngo mtshar che shas kha gzhan ma skye ba zer tshad ni ya mtshan rgyu rang ci mchis 'khor ba thog ma
med pa nas 'khor bzhin par 'dug khyog khyod tsho dang nga mi 'dra bas ltos zhig gsung pa dang gzhan yang thengs 'ga' re de dang dbyibs mtshungs pa kha yar gnang ba lo rting
ma gzugs sku rags pa'i za ma tog bsdu ba'i brdar snang yang phyag phyi rnams la rtog pa 'phros chod du mi gda'o/ /rang che khengs pa'i ri bo mthon po'i rtser/ /legs bshad
gtam gyi chu bo ga la 'drongs/ /gzur gnas thugs kyi gshong bur mdo rgyud kyi/ /mkha' glang gzegs ma phyogs brgya nas 'bab 'khyil/ /'jig rten mthun 'jug gtan bde'i don
po cher/ /rloms na chos nyid bden ston thub pa yi/ /bzhed 'bras gsung las skyes pa'i slob bu'i tshad/ /rgyu skar grangs kyis gzhal yang rtogs nus min/ /mthong bas mtshan
dpe'i mdzes sku mi mthun bral/ /thos pas drug cu'i dbyangs snyan rna ba'i dpyid/ /dran pas srid zhi'i 'jigs skyob chos kun gzigs/ /rnam 'dren yon tan tshogs rnams gcig
bsdus 'dra/ /chags bral tshul khrims dri ldang nyan thos gzugs/ /gzhan phyir lus srog gtong phod rgyal ba'i sras/ /bdag med gtso mos mgrin par rtag 'khyud pa'i/ /sgyu ma'i
rol rtsed 'di ko su yis bskrun/ /'jig rten spyod pa'i rjes 'gro chos brgyad gdon/ /phra mo'i shas kyang gang thugs ma gos pas/ /ci mdzad dam pa'i chos su nyer 'gro bar/
/shAkya seng ge'i rnam thar dpe zlar 'os/ /mthon po'i grub mtha' snyogs te zung 'jug skur/ /bzhengs par nges kyang da dung slob lam la/ /sbyongs zhes dman cha 'dzin pa'i
zol sbyor 'di/ /cher snyigs gdul bya'i snang ngor dgongs sam snyam/ /zhing gzhan bzang po'i skal ba can gyi 'gro/ /'dren la spro ba'i rtse 'jo rgod pa'i brda/ /rtogs min
yid srubs mthu las kun dga' bo'i/ /gsol gdab rtog tshogs rags pa 'gags pa'i spun/ /sgyur byed ces pa sa phag hor zla dang po'i nang du dpal ldan 'bras spungs su gdan drangs
te mdo dbang gis gtsos pa'i gsang sngags gsar rnying gi zab chos mang du zhu ba'i rtsis yin na'ang gnas chung chos skyong chen po khog tu brlams te da lam chos bka' sogs
rgyas par tshugs na khyed dpon slob su rigs la gegs che ba 'dug pas skor cig 'then pa'i slar rim gyis btsugs chog tshul gyi zhib cha sde pa blo bzang mthu stobs la gsungs
'dug pa bzhin rje bla mar yang de ba'i rgyu mtshan phul zhing zhag bdun tsam bzhugs ring ljags lung thung thung 'dra dang chos dang 'brel ba'i gleng mo gang 'phel zhus
legs ldan rje'i shangs mtshal gyi khu bas brdzis pa'i tshe dpag med kyi sku khyad can de gnang / da lo sku

dog yod par sku rim dang chos sder sku mtshams gnang rgyu yang tshe sgrub dang bsun bzlog la ched gnyer mdzad dgos tshul gsol ba na/ rje mkhyen brtse'i gsung mgur du/ tshe
ring lo brgya thub pa dang / /tshe thung da lta shi ba gnyis/ /rnam pa'i sgo nas khyad par che/ /ngo bo'i sgo nas bzang ngan med/ /thams cad sgyu ma rmi lam yin/ /tshe ring
thung gang dga' ma dgar zhog /nga 'chi ba la 'jigs pa mi gda'o/ /zhes pa'i don dang mtshungs par bka' las da cha blo sbyong ba'i lugs yin pas/ na ba dga' na na ba byin
gyis brlab tu gsol/ zhes sogs lung 'dren dang bcas na shi gson par ci byung yang dkon cog la blo bkal nas shi dogs pa'i rim gro byas na dkon mchog la yid ma ches par 'gro
ba 'dra gsung par gcig tu de bzhin yin kyang rgya bod kyi dam pa tsho'i rnam thar la brtags tshe dgag bya dgos dbang gis nges pa mi 'dug pas re zhig gi bar du 'tsho zhing
gzhes nas spyi sgos mtha' dag gi bstan pa'i srog shing du 'gyur nges pas thugs sna bstungs pa de ltar mi legs tshul nan tar gsol ba na bka' bzhin bsgrub gsung ba rjes
su byas tshe gzhan ngo bsrung bar 'dug /rje rdo rje gdan pa'i dus kyi mkhyen brtse chen mo'i phyag bris mdo dbang gi tsa ka li rnams ras bse las grub pa'i ljid che ba nas
slar bka' dbang la phebs dgos phyin da lam 'di gar bzhag pa 'gab 'dra zham ring pa rnams kyis zhus tshe khong dpon slob mthong chen po yod bas da res khyer nas rtsis 'bul
zhu gsung / chu kha par sman sgom 'brang rgyas pas gdan 'dren la phyin skabs bka' las da cha rgyun ring po rang sdod pa mi 'char nges yin pas slar chos sde nas 'phros shig
gtong bas de dus cis kyang yong thub pa dgos tshul gnang bar da dung bstan don la rgyun gang ring bzhugs dgos zhus pas zangs mdog dpal rir ayon chen po'i g.yas g.yon
du bzhugs khri rim par bshams 'dug pa la rje rdo ring pa chen po nas rdo rje 'chang dbang phyug rab brtan yan bzhugs pa'i mthar khri stong pa zhig mchis pa bdag gi yin 'dug
ces zhal gyis ma bzhes/ des na sku skye phebs dgos zhus par rje btsun kun spangs pa chen po dang sgo rum pa gnyis zangs mdog dpal ri kho nar bzhugs pa la tshar chen sogs
bla ma yab sras gcig la gcig thugs chags pa'i 'bral mi phod pa lta bur yod gshis bdag kyang de mtshungs su sdod pas skye ba mi len/ 'phros 'di rnams bdag ma shi bar su
la'ang bshad na mi yong ba'i dpang por dpal mgon 'khor bcas nged rang gnyis ka'i mdun na yod do/ /zhes lhug par stsal snang / de nub sne'u zhol gyi bzhugs 'tsher gyi thog
nas 'bras spungs phyogs su zhal gzigs te ring 'tsho'i smon lam dang mchog gsum dam par gsol 'debs gnang / sang nyin se mo de'i thang la phyag g.yog dmangs ma rnams sngon
du brdzangs/ chibs shol nas mchod dpon dang byams pa gnyis kyis phyag phyi zhus nas sku ngal gsos shing de nas chibs thog tu khyon pa dang lhan du lam khyod la da lam tsam
min pa yong mi dgos pa 'dug gsung ba byams pas slar sku mtshams grol nas phebs dgos pas de 'dra mi gsung ba zhu zhes zhus song ba bka' las khyed tsho mi glen par 'dug
da lo nga rang gi snang rtags dang sku zhabs chen mo'i bka' gang la dpags kyang mi sdod par 'dug gsung zhing

der ma zad zha lu mkhan rin po che sman khang nas la yang gtsang du rjes ma phebs dus gsung bgros byung tshor du mchis/ chos sder phebs nas nged rang gis rgyu mtshan gsol ba
dang phyag g.yog sogs phyi nang mang po nas bskul ma zhus pa ngo ma bzlog pa'i gong dkar chos sder mang ja sbyor sbrel thog tshe gzungs sher snying gi bzlog pa/ bkra shis
rtse chos sde'i mgon khang so sor bskang gso brgya rtsa/ bka' 'gyur sgrog pa/ sAtstsha 'bum ther sogs bsgrub pa gnang / rdo rje gsum mi 'da' ba'i sku mtshams dam pa'i
ngang nas thun mtshams tshor gsan yig gi zin bris phyag dper 'bebs pa'i yig mkhan chos sde pa'i gra pa chos mdzad rgyal mtshan bzang pos byas pa chig dril du gnang ma thub
gshis po ti thung nge ba zhig gi rtsis las lhag ma rnams 'phror lus pas da lam rnam thar skabs su zhib par 'dri ba'i rngo ma thogs/ sku cung zad ma bde ba'i rnam pa la
sman sgom 'tsho byed 'brang rgyas pa sku'i 'phrod bsten du 'bod pa gnang song ba rje btsun yab dang thun mong ba'i rtsa dbu ma'i nyams 'khrid sogs zab chos 'ga' zhig gnang
bzhed pa'i bsnyad btags las 'phrod bsten 'gangs can 'bul ma dgos shing gsol sman kha yar phul nas gzhi med du song na'ang zhing 'dir bzhugs bzhed med pa'i mdangs kyi gsung
gleng 'ga' zhig byung tshod du 'dug kyang yar 'byor nas sku khams bde ba'i gnas tshul las de rigs kyi zhib cha ma byung / lha rje 'brang rgyas pa rdzong bda' grub rjes
nas bzung sku zo mdog sngar las bzang zhing yang zor che ba'i tshul mdzad na'ang / gangs can gyi ljongs 'dir bstan pa rin po che 'chad nyan bsam sgom gyi sgo nas spel ba'i
'phrin las rgya cher grub pa dang snyigs mar spyod pa'i 'gro ba'i ngang tshul la gzhan snang tsam du nges par 'byung ba'i thugs sun snang skyo shas che zhing grangs med
pa'i zhing khams rgya mtshor yid can rnams kyi don rlabs po che 'grub pa'i dus babs la gzigs te lo sngun ma'i hor zla bcu gcig pa gshol ba'i dbang du byas na hor zla dgu
pa dang ba nged kyi smin drug zla ba'i 'jam mgon sa skya paNDi ta mngon dga'i zhing du gshegs pa'i dus chen yar tshes bcu bzhi'i nyin phan snyun du mngon pa ci yang med
bzhin pa'i ngang nas/ rje mkhyen brtse'i gsung mgur las/ skal ldan rnams la kho bo snying nas mgu/ /de phyir dus dang rnam pa thams cad du/ /ma brjed snying gi dkyil nas
gsol ba thob/ /kho bos snying nas brtse ba'i bsam sbyor gyis/ /dus kun rjes su 'dzin no skal ldan tsho/ /brgyud pa bzang po sa skya pa yis zin/ /mes po mtshan ldan tshar
pa chos rjes bskyangs/ /ban rgan nga rang bslu med yin nam snyam/ /bu kun tsab tsob ma mang gsol ba thob/ /'di phyi bar dor bslus na kho bo zhan/ /byin rlabs che chung
tshar pa chos rjes shes/ /'di skyid phyi mar i skyid nga rang shes/ /nga rang gang 'gro ayon padmas shes/ /chu 'go gangs la thug pa'i tshul yin pas/ /ji skad smras pa'i dge
sbyor nyams len mdzod/ /ces pa'i don bzhin de nub drung du 'khod pa rnams la sngar dang mi 'dra ba'i dgyes pa chen po'i sgo nas bla ma rnams kyi rnam thar thor bu gsungs/
chos dang 'brel ba'i bslab ston shugs 'byung dang nged rang la thugs mnyes pa'i bka' 'phros kyang kha yar

gnang zhing so so'i mgo la phyag gis byil byil dang dbu thug gis byin gyis brlabs te gnas so sor btang / gtor gzhis rnams yun rings pas gsar du spo dgos 'dug ces bstab pa dang
tshang ma chab gcig par sbal gyi yang thog tu rgyas par 'bul ba mdzad nas byams par sang zhogs thor ja mi dgos da dung ja zhim po skol gsungs byams pas snyung ba bzhin
med dam chab skol e bzhes zhus par na tsha med par chu skol ga la dgos zhes bzhad/ de nas srod thun la tshugs pa'i sgang mjug tsam la 'da' kha ma'i rnal 'byor gyis mtshams
sbyar te dpa' bo dang rnal 'byor ma'i tshogs bsam gyis mi khyab pas me tog gi char gdugs dang ba dan rol mo sogs mchod sprin dpag tu med pas sna drangs nas bde chen dag
pa'i zhing khams gdan gsum tshang ba'i dkyil 'khor chen po'i rigs kyi bdag por gdan drangs/ de'i dus byams pa gzims chung du nyer len la bsdad pa'i gnyid thum pa zhig
gi gseng la hig gi sgra byung nas bltas tsa na sku gshegs zin 'dug zer/ de skabs sde pa brgya tsho ba'i chos rje bkra shis lhun po'i sngags gra ba'i sgrigs 'grim pa de gsung
chos zhu bar 'ongs pa de nub kyi rmi lam la stan dkar steng du rje nyid bzhugs pa'i zur bzhi nas bud med brgyad kyis bzung ste nam mkhar yer rer bteg pa thor ja 'dren
mi la mdang nga la rmi lam 'di 'dra byung ba ci yin zhes blo ma bde ba'i rnam par byed cing / dus mtshungs su zha lur khyab bdag rin cen bsod nams mchog grub kyi 'od gsal
du rje 'di nyid dgyes pa'i tshul du phebs raksha'i phreng ba 'di thugs tshags gnang ba zhu da nged la mi dgos pa 'dug gsung bar byung gnang / zhag kha yar gyi sngon tsam
la stong ra ba'i mna' ma sde pa 'phrang 'go ba'i tsha mor gtogs pa rtsa sgo yangs pa de'i rmi lam dkyus ma dang mi 'dra ba'i gsal por byed pa zhig la rmi lam du nyi ma
bzhud la khad lho nub kyi nam mkhar bla ma rdo rje gdan pa yin zer ba legs par btags tshe rdo rje 'chang gi sku'i dbyibs la sa zhu bzhes nas bden bral gyi mtshams su 'ja'
'od dang bcas yer gyis phebs song rjes nyi ma'ang bzhud de nag thum byed pa rmis tshul de ga'i ma rgan mo 'phrang 'go ba'i spyil por sdod mir bshad pa zhing brjes pa'i skad
cha tshor bas nga'i bu mo'i rmi lam de la lta ba 'dra zer skad/ sku mtshams dang 'grig pa'i phyag g.yog nyung gshis nyi ma gnyis gsum gsangs pa'i bkra shis chos sde nas
mchod dpon 'jam dbyangs rgyal mtshan dang sher rin pa sogs 'bod mi btang / tshes bco lnga nas nam mkha' g.ya' dag par 'ja' sprin ri mor bris pa lta bu lha sa nas gong
dkar phyogs su zhag shas kyi bar rgyugs pa kun gyis mthong zhing gzhis ka rtser gad sgo zhang tshan gyi zi bun dang thug pa'i zla mjug nged dus rim gyi 'khor lo 'dri bar
dga' ldan yang rtse'i sgo mangs phye ste yod dus kyang gong dkar phyogs nas 'ja' sprin pir gyis bris pa 'dra ba mang du mthong bas de mtshungs zla phyed tsam gyi bar du byung
bar mngon/ dpon slob kyi sku zhabs nas 'ongs zer ba'i bang chen byung ba'i rten gyi dril kha bshig pa'i nang du li sku kha btags sman tse dang bcas sum mtshan yod pa
la phyag bris mi 'dug pas ci yin nam snyam pa'i the tshom du gyur pa rjes su byas tshe zham 'bring pa rnams

kyis 'gyogs bsdor btang ba yin 'dug /zhag gsum tsam na sher rin pa thugs dam gsal 'debs kyi rten khyer nas byung 'phral bla ma dgyes mdzad rdo rje'i dkyil 'khor gyi gtso bor
gyur pa la mchod 'bul gsol 'debs rgyas par byas/ sku gdung rin po cher snyan dar la smon lam tshigs bcad bris pa dkar me/ dgongs rdzogs kyi thebs su gos dar sha mar 'bru
cha sogs bdog pa gya nom pa phul zhing dbus gtsang stod smad kun nas gdung 'bul gyi mchod sprin rgyas par spros/ gong dkar du gdung chog dang bkra shis chos sder chog gra'i
rigs mang du btsugs/ drung chen byams pa dang mchod dpon 'jam dbyangs gnyis gdan sa gong du mngags pa'i dpal ldan sa skyar chos dung dkar po rgyang grags bus te mang
'gyed btang / bzhi thog tu bdag chen rin po cher 'bul bar rna ro'i bande gshin rje grags kyis bzhengs pa'i rje btsun rin po che'i sku brnyan gzhis ka sne'ur bzhugs pa rjes
sor phyag tu phul ba des gtsos zang zing gi dngos po ring por brkyangs/ gzhan yang zha lu ngor chos 'khor yang rtse gsum gyis thog drangs dbus gtsang gi chos sde du mar
mang ja bsngo rten/ yar klungs su ser tshogs sogs dag pa dang ma dag pa'i zhing gi gdul bya rjes 'dzin gyi dgongs pa yongs su rdzogs pa'i rim pa khu lung nas sde pa nam
mkha' don grub dbang po yab sras lcam sring zhal 'bring pa rnams kyis legs par bsgrubs/ dgung zhag zhe dgu'i bar lho nub mtshams nas nyin re bzhin 'ja' dkar ku sha bkram
pa ltar byung nas sku gdung rin po che'i thad kyi nam mkhar gdugs phub pa bzhin gyur pa la kun ya mtshan du 'dzin/ de skabs gtsang phyogs su bde gzar gyis lam ha cang bde
ba med kyang 'di ga nas phebs dgos pa'i hung rgya lam yig dang bcas zha lu nas mkhan chen rdo rje 'dzin pa chen po phebs te hor zla bcu gcig pa'i tshes gnyis dgung zhag
rdzogs pa dang bstun bla ma na rim gyi thugs dam rnal 'byor dbang phyug birWa pa'i bzhed gzhung gshed dmar lha lnga'i dkyil 'khor gyi gtso bo bla ma 'jam pa'i rdo rje sbyin
sreg gi mchod pas mnyes par mdzad pa'i tshe ched du rtsol ba la ma ltos pa'i gdung yid bzhin nor bur ye shes kyi me rang 'bar lta bur gyur/ de'i sang me tog gi char 'dra
ba nyi ma'i 'og nas 'od skya sim sim gdung khang dang nye bar mang du babs pa dmangs la cher mi yong ba'i rtags ya mtshan pa byung / pur khang zhal phye nas gdung skal
bgo ba'i dus ring bsrel shel ltar 'tsher ba kha yar phebs/ khyab bdag zha lu pa chen po thugs brel chod de 'dir byon dus ltas ya mtshan pa byung tshul tsam las bde gzar
sogs kyi g.yeng ba dang rje nyid kyang yar thegs par ring khyad 'dug gshis zhag mang du sbrel ba'i 'di dus zhib cha ma 'tshal/ dngul gdung thebs kyi gser dngul g.yu shel
gyis mtshon pa'i mthun rkyen gyi bdog pa gya nom pa bstab cing bka' 'gyur dang dgongs rdzogs la song ba'i lhag ma rnams dang bcas gzhis byes rnams kyis khur blangs te bkra
shis rtse chos sder hor zla gsum pa'i tshes bcu nas brtsams pa'i sku rten sman 'dam las grub pa'i mthong grol yid bzhin nor bu sku tshad dang mnyam pa/ gsung rten glegs
bam yum rgyas pa dum pa bcu drug mchod dpon 'jam dbyangs kyis thig rtsa bgyis pa'i thugs rten gser dngul las

grub pa'i byang chub mchod rten thog tshad phra 'phul sogs bkod pas khyad par 'phags pa/ ring bsrel rnam pa bzhi dang gnod sbyin 'khor lo khyad par dri med nas gsungs pa'i
srog shing 'dzugs pa'i cho ga thams cad mkhyen pa mkhyen brtse'i dbang phyug gi phyag bzhes ltar dbon mkhyen rab blo ldan/ mchod dpon 'jam dbyangs rgyal mtshan/ dge slong
sangs rgyas dbang phyug gsum gyis lag bstar/ bzhugs gnas gtsug lag khang zhig gsos la brten pa'i rgya dang dpangs bstod par bzhugs su gsol sku rten la bla chas cha 'grig
/gsung rten dang gdung rten la khri/ thun mong du sa rgyan/ gnam rgyan/ mchod rdzas kyi rim pa tshar du dngar ba zla ba bzhi'i khongs su legs par grub pa la gong dkar chos
sde'i chos 'chad pa rab 'byams smra ba rin cen rgya mtshos rdo rje slob dpon mdzad de gnyug mar gnas pa'i dge 'dun gyi tshogs dang lhan cig par kye rdo rje man ngag lugs
kyi ras bris kyi dkyil 'khor la brten pa'i rab tu gnas pa dang rten bzhengs gandho la'i rmang 'ding ba tshang ma'i dus su 'ja' sprin/ than pa'i tshe char gyi rgyun 'bab
pa sogs rgyal kun ngo bo dpal ldan bla ma dam pa'i thugs dgongs chos dbyings su rdzogs pa'i ngo mtshar mtha' klas pa byung / gnas gsar sde pa nam mkha' don dbang dang dbon
mkhyen rab rnam rgyal yab sras gnyis kyis gong dkar rdo rje gdan du gzims mal sku 'dra rin po che gong mtshungs bzhengs te bla chas mchod rdzas rab tu gnas pas mtha'
brten nas bla ma lha khang du bsgrigs/ 'jam dbyangs mkhyen brtse yab sras kyi gdung rin po che dbang gi rgyal po bzhugs pa'i mchod rten zhig dpal ldan bla ma dam pa de nyid
kyis dgongs par yod bzhin pa'i ngang du lus pa khu lung gzhis kar gser dngul las grub pa'i khru phyed gsum tsam bzhengs par rigs kun khyab bdag rin chen bsod nams mchog
grub kyis gzungs 'bul dang gsung ram pa dang bcas rnal 'byor rgyud dang 'grel pa'i sgo nas rab tu gnas te bkra shis kyi dge mtshan phyogs kun tu khyab par gyur to/ /zab
chos dngas ma dkar min me lha'i mthus/ /nyer spyod blo yis mngal las phyir 'phangs pas/ /slar brtson ganggA'i ltor smin karti kaH /thos bsam smyug ma'i tshal rgyu ring zhig
'gyangs/ /thub bstan srog gi zungs su 'tsho gzhes par/ /bskul gsel gzhan ngo bsru ba'i g.yar khral las/ /ma dag zhing la nyer sun thugs kyi rtse/ /bde chen sa la spro
dga' su yis bzlog /'bras dkar spungs pa'i chos sder zhal phyogs nas/ /rmad byung rnam par dag pa'i smon lam gyis/ /mtshams sbyor bdag sogs bla med byang chub bar/ /mi gtong
bshes su zhal 'ches dam bcar nges/ /thos don mtshor 'phangs rdo ba bya lam rjes/ /ngal ba'i 'bras bu cam buu ma 'jog ces/ /phyi rabs dpyod ldan bskul ched gang gsan chos/
/ngo mtshar pusta kaHbsgrig cho ga bstar/ /khri stan zur bzhi DA kis nye bar bteg /dpa' bo mkha' 'gro'i bsun mas mchod sprin bcas/ /'og min zhing khams zhing gi rigs
bdag tu/ /dpal ldan rdo rje sems dpar bzhengs de ci/ /thub bstan cha shas bcu gnyis yongs rdzogs shing / /mkhyen brtse nus pa'i tsha zer stong 'phro ba'i/ /bshes gnyen chos
dbyings thun 'tshams gzhon nu'i phag /gzims pa'i dus kyi skal ngan kye ma hud/ /baiDUr zhun ma ltar 'phos

mkha' ngos la/ /sna tshogs 'ja' sprin 'od dra'i ri mo'i mdangs/ /legs bris bkod pa bskrun pa'i sgyu ma yis/ /rjes 'jug mya ngan gdung ma gzhil lam ci/ /'on te ganggA'i klung
gi rdul snyed kyis/ /bgrang bar nus min dag pa'i zhing khams su/ /mtha' klas sprul pa ston pa'i thugs rje'i spyan/ /bdag sogs gdul byar gzigs tshe yid dbang spro/ /tshogs
gnyis nyal 'gro'i phung po'i chu gter la/ /dge ba'i klung gis gang bar ltos min kyang / /rjes 'brang legs byas zhing gi so nam du/ /'dzad med rnam dkar char rgyun chal
chil phob/ /rigs brgya'i khyab bdag rje btsun zha lu pas/ /dus dgra 'jam dpal dmar po lha lnga dang / /sku gdung rin chen dbang gi rgyal po gnyis/ /dbyer med ngo mtshar
mchod pa de rmad byung / /de ltar dus gsum rgyal ba thams cad kyi spyi gzugs bka' drin mtshungs med dpal ldan bla ma dam pa khyab bdag rdo rje sems dpa' dang gnyis su med
pa gang gi rnam par thar pa ches phra ba ni spyan dang mngon par shes pa la chags thogs med pa rnams ma gtogs 'jig rten gyi byed po tshangs pa lta bus kyang brjod par mi
nus na gzhan dag gis lta ga la zhig thun mong ba'i gdul bya'i spyod yul du gyur pa'i mdzad pa rags pa'i lo zla tshes grangs yul dang gnas sogs rjes 'jug rnams le lo'i mal
du 'du 'dzi'i gnyid la g.yur bas zhib par ma rtogs kyang rgyus yod kyi tho thor bu dang yid gnyis su gyur pa mang dag khyab bdag mkhan chen zha lu pa chen po/ /sgrub rnying
slob dpon 'jam dbyangs rgyal mtshan/ /gong dkar chos sde'i zur 'chad pa dpyod ldan 'phrin las rnam rgyal sogs 'ga' zhig la dpyad cing gsan yig dang dam pa gzhan gyi
rnam thar lo rgyus/ dus dang lo zla lung rigs kyis bsgrub nus pa dang la lar rung mthun kyang 'ga' zhig sbyar ba'i go rim bsgrigs par so skye'i snang la ma nges kyi 'khrul
bar tshad bzung dka' na'ang phyogs 'gro tsam la yid brtan du rung ba'i lugs su bgyis te rtogs brjod kyi rim pa cher long tsam bshad zin to/ /blo chen mes pos rig byed gtam
gyi sbyor ba ma lus gcig tu bsdus/ /dbyangs can lha mo mgrin par byon te brjod pa rnam dag tshig 'phreng spel/ /brtan pa'i 'khor los gsang gsum mi zad yon tan bang mdzod
sgo phye nas/ /bla ma mchog gi rtog pa brjod las bdag 'dra'i blo gros mthu yis ci/ /lha lam gser ldan ri bo mthon po'i khyon/ /rab phra bug pa'i nang nas lta ba bzhin/
/'phags chen dam pa'i rnam thar ches brling yang / /rang blo dang 'tsham brjod la klan ka su/ /zas gtsang sras kyi brgya phrag mdzad pa la/ /bsngags pa'i dpal ldan ma khol
bsod nams kyis/ /phung po srid rtser 'phyur des yid drangs nas/ /ngal ba'i dka' thub len la gcig tu spro/ /rgyal sras spyod pa'i spangs rtogs mtsho ltar zab/ /ldugs snod
tshig don a mra'i tshig gu tsam/ /kho bo'i blo gros ku sha'i rtse bzhin phra/ /de phyir ma rtogs 'khrul pas nongs kun 'chags/ /de ltar na yang rje btsun bka' 'gyur ba'i/
/mdzad pa'i cha shas mthong ba'i shing rta yis/ /mi phyed dad pa'i nor gyi dpya drangs tshe/ /srid zhi'i dbul phongs gdung ba pha mthar byed/ /'di la sgo gsum 'bad ched
ngal bsten tshogs/ /mgon po khyod kyi dpal chen he ru ka'i/ /grong du nyer khrid kha sbyor bdun ldan sku/

/ring por mi thogs 'grub par bdag byin rlobs/ /spyi dang khyad par tshar chen yab sras kyi/ /snyan brgyud tshad ma bzhi ldan ring lugs bstan/ /ma pham dbus 'gyur 'chang du
'byon min par/ /thos bsam bsgom pa dar zhing rgyas gyur cig /de ltar 'a zha rgyal po'i gdung las bka' drin mtshungs pa ma mchis pa'i dpal ldan bla ma dam pa khyab bdag rdo
rje sems dpa'i ngo bo mgon po bsod nams mchog ldan bstan pa'i rgyal mtshan dpal bzang po'i rnam thar dad pa'i rlabs phreng 'di ni rdo rje 'chang chen po mkhan chen zha
lu pa rin chen bsod nams mchog grub kyis ring po zhig nas bka' gnang zhing dbon mkhyen rab rnam rgyal dang mkhyen rab blo ldan gnyis kyis reg zig dang bcas snga mo nas bskul
ba dang / rdo rje bra nas rig 'dzin sprul pa'i sku mchog sogs dad 'dun can du mas mtshams sbyar ba ltar 'dun pa rtse gcig pa yod na'ang kho bo don med rnam g.yeng gi
yang bran du gyur pas mos pa lam byed du song ba nye lam rdo rje 'chang mkhyen rab rin po che'i dbon rigs rgyud sde rgya mtsho'i mnga' bdag bco brgyad chos rje byams pa ngag
dbang lhun grub/ khyab bdag bka' 'gyur ba chen po'i dbon rin po che nam mkha' bsod nams dbang gi rgyal po/ grub pa'i dbang phyug lcags zam pa chen po'i gdung rigs rjes
drung ngag dbang bstan 'dzin phun tshogs gsum gyis thog drangs skal ldan gyi gdul bya nyi shu skor la zhwa lu mkhan chen kun spangs pa chen pos skyid shod dogs bde lho
mos gzhis kar mdo rgyud rgya mtsho'i yang snying nges don snying po'i dam chos gsung ngag slob bshad rin po che rdzogs par stsal ba'i tshe dpon slob gsum gyis bla ma brgyud
pa'i kha skong du cis kyang rtsoms shig par gsung gis bskul ba la brten nas slob bshad 'dzin pa'i za hor gyi bande ngag dbang blo bzang rgya mtsho 'jigs med go cha thub
bstan lang tsho'i sdes A na la zhes pa me 'brug nag pa zla ba'i tshes bcu bdun lhag pa lha mtshams kyi 'grub sbyor nas dbu btsugs na'ang zin bris la dogs gnas mang ba'i
phyogs kun tu dri mol gyi sgugs sdod la brten dal 'gros kyi ngos snron gyi zla ba'i yar ngo'i tshes gnyis rdo rje 'chang dbang phyug rab brtan gyi dus dran gyi nyin rgyal
khab chen po dmar po rir sbyar ba'i yi ge pa ni gnas brtan rig pa 'dzin pa 'jam dbyangs grags pas bgyis pa slob bshad zab mo'i bstan pa rin po che phyogs dus gnas skabs
thams cad du dar zhing rgyas la yun ring du gnas pa gyur cig /manggalaM//

